[
  {
    "id": "e2b21f43-66bd-46fb-8dc7-67f3c33e28b3",
    "title": "大名元复初郎中携示感遇五言八章次韵并陈东平曹子贞编修蓟丘曹克明  其一",
    "author": "戴表元",
    "dynasty": "元",
    "content": [
      "美人乘天风，手吹玉参差。",
      "我有龙门桐，缀之冰蚕丝。",
      "空中一偈答，闻者为忘机。",
      "神马已出河，凤皇且鸣岐。",
      "悠悠百年内，傥有相逢时。"
    ],
    "type": "shi",
    "source": "chinese-poetry"
  },
  {
    "id": "0d5c58b4-1099-4bc1-ba1c-098c6ce18b3d",
    "title": "大名元复初郎中携示感遇五言八章次韵并陈东平曹子贞编修蓟丘曹克明  其二",
    "author": "戴表元",
    "dynasty": "元",
    "content": [
      "我登海山巅，群丘眇如芥。",
      "客来谈九州，更诘谁小大。"
    ],
    "type": "shi",
    "source": "chinese-poetry"
  },
  {
    "id": "86c99959-771c-4618-8b3f-119df3ffd764",
    "title": "大名元复初郎中携示感遇五言八章次韵并陈东平曹子贞编修蓟丘曹克明  其三",
    "author": "戴表元",
    "dynasty": "元",
    "content": [
      "神疲穆满驭，足茧神始载。",
      "终然方寸心，扰扰躯壳外。"
    ],
    "type": "shi",
    "source": "chinese-poetry"
  },
  {
    "id": "4ffe276c-28f5-4d19-880f-58b6654a3193",
    "title": "大名元复初郎中携示感遇五言八章次韵并陈东平曹子贞编修蓟丘曹克明  其四",
    "author": "戴表元",
    "dynasty": "元",
    "content": [
      "流光如急水，一去难复再。",
      "归来坐虚室，始觉身安泰。"
    ],
    "type": "shi",
    "source": "chinese-poetry"
  },
  {
    "id": "7606a5b0-5cc5-41cc-9733-88cb48b8e355",
    "title": "大名元复初郎中携示感遇五言八章次韵并陈东平曹子贞编修蓟丘曹克明  其五",
    "author": "戴表元",
    "dynasty": "元",
    "content": [
      "老马宁为驹，即且或甘带。",
      "名迹吾不嫌，全生聊远害。"
    ],
    "type": "shi",
    "source": "chinese-poetry"
  },
  {
    "id": "b721fd74-a705-4993-bcde-913c3d0573e0",
    "title": "大名元复初郎中携示感遇五言八章次韵并陈东平曹子贞编修蓟丘曹克明  其六",
    "author": "戴表元",
    "dynasty": "元",
    "content": [
      "明有不见睫，智有不卫足。",
      "学静三十年，晚始悟无欲。"
    ],
    "type": "shi",
    "source": "chinese-poetry"
  },
  {
    "id": "cf0150d9-50d8-408f-b538-3a38546cc092",
    "title": "大名元复初郎中携示感遇五言八章次韵并陈东平曹子贞编修蓟丘曹克明  其七",
    "author": "戴表元",
    "dynasty": "元",
    "content": [
      "履卑惧名高，居群忌行独。",
      "不见歌钟家，白日卧金谷。"
    ],
    "type": "shi",
    "source": "chinese-poetry"
  },
  {
    "id": "59265e03-af22-482d-80c0-64758ac0fc56",
    "title": "大名元复初郎中携示感遇五言八章次韵并陈东平曹子贞编修蓟丘曹克明  其八",
    "author": "戴表元",
    "dynasty": "元",
    "content": [
      "不见带索生，行吟扣哀竹。",
      "为君慎燕息，顾兔方在腹。"
    ],
    "type": "shi",
    "source": "chinese-poetry"
  },
  {
    "id": "3e2a676f-6854-405e-8a93-fa36d9ab5e9a",
    "title": "东阳方韶卿惠古意七篇久不得和五月二十六日将假馆宗阳桥稍有闲暇乃为次韵因寄讯彼中吴子善前辈  其一",
    "author": "戴表元",
    "dynasty": "元",
    "content": [
      "长岁狎纷諠，新庐稍疏静。",
      "虚名亦相累，簪珮来整整。",
      "青天戍楼柳，白日仙林杏。",
      "散书一长谣，消此清夏永。"
    ],
    "type": "shi",
    "source": "chinese-poetry"
  },
  {
    "id": "bc39c691-4823-497a-8f00-553d27ec5386",
    "title": "东阳方韶卿惠古意七篇久不得和五月二十六日将假馆宗阳桥稍有闲暇乃为次韵因寄讯彼中吴子善前辈  其二",
    "author": "戴表元",
    "dynasty": "元",
    "content": [
      "营营寄巢蜂，白昼争空花。",
      "跋跋缘壁虫，喧飞乱如麻。",
      "譬如恶俗士，便不挥鞭挝。",
      "桐君何处来，隔壁闻瓠巴。"
    ],
    "type": "shi",
    "source": "chinese-poetry"
  },
  {
    "id": "04c28d16-1bbf-4101-93e0-bcb6fcd4c84f",
    "title": "东阳方韶卿惠古意七篇久不得和五月二十六日将假馆宗阳桥稍有闲暇乃为次韵因寄讯彼中吴子善前辈  其三",
    "author": "戴表元",
    "dynasty": "元",
    "content": [
      "旧文空中云，零落迹易消。",
      "新交江上流，来去同奔潮。",
      "蔼蔼玄英孙，望之十舍遥。",
      "愿尔多黍稌，相投共箪瓢。"
    ],
    "type": "shi",
    "source": "chinese-poetry"
  },
  {
    "id": "7f4eef1a-111f-489b-b642-6b52ce136eae",
    "title": "东阳方韶卿惠古意七篇久不得和五月二十六日将假馆宗阳桥稍有闲暇乃为次韵因寄讯彼中吴子善前辈  其四",
    "author": "戴表元",
    "dynasty": "元",
    "content": [
      "人胆小于壶，揣想无限极。",
      "及其遂所愿，不过一消息。",
      "金华文物府，前哲余楷则。",
      "千年万年名，岂使夸者得。"
    ],
    "type": "shi",
    "source": "chinese-poetry"
  },
  {
    "id": "4f120790-263c-4d17-8474-ffb4f2e54fdf",
    "title": "东阳方韶卿惠古意七篇久不得和五月二十六日将假馆宗阳桥稍有闲暇乃为次韵因寄讯彼中吴子善前辈  其五",
    "author": "戴表元",
    "dynasty": "元",
    "content": [
      "作诗如挽船，学力乃篙橹。",
      "向来牛耳盟，诸老肯多许。",
      "玄晖云树荒，仲宣江海阻。",
      "之子归未归，相思慰风雨。"
    ],
    "type": "shi",
    "source": "chinese-poetry"
  },
  {
    "id": "602b1d07-910b-4542-a2a9-d8ad7630e700",
    "title": "东阳方韶卿惠古意七篇久不得和五月二十六日将假馆宗阳桥稍有闲暇乃为次韵因寄讯彼中吴子善前辈  其六",
    "author": "戴表元",
    "dynasty": "元",
    "content": [
      "德孤谁愿高，气寒谁愿清。",
      "斯文邹鲁来，𡒄坎劳其生。",
      "岂无性命忧，艰难愈同情。",
      "如何及门士，亦作胡越声。"
    ],
    "type": "shi",
    "source": "chinese-poetry"
  },
  {
    "id": "2e910be3-706b-47cc-b1ee-678783a66824",
    "title": "东阳方韶卿惠古意七篇久不得和五月二十六日将假馆宗阳桥稍有闲暇乃为次韵因寄讯彼中吴子善前辈  其七",
    "author": "戴表元",
    "dynasty": "元",
    "content": [
      "永康经济学，近古将无同。",
      "甥孙世其业，汗马收全功。",
      "我欲揽遗迹，双眸冰镜空。",
      "君亦跨黄鹄，吹箫白云中。"
    ],
    "type": "shi",
    "source": "chinese-poetry"
  },
  {
    "id": "fcbf79a5-2a27-4570-b8f7-8f76c7bbf3d5",
    "title": "韩君美经历赋孟夏木长五诗示仆因写鄙怀通呈阮使君",
    "author": "戴表元",
    "dynasty": "元",
    "content": [
      "吾评陶渊明，略似段干木。",
      "诗文虽满家，不饱妻子腹。",
      "仰瞻清风柯，俯窥白云谷。",
      "谁能为升斗，辛苦受羁束。",
      "因君寄高韵，千古动遐瞩。"
    ],
    "type": "shi",
    "source": "chinese-poetry"
  },
  {
    "id": "f8b8dba1-d1f1-4988-9709-f7890909732d",
    "title": "以羔裘如濡洵美且侯韵为八诗送夹谷子括赴明州推官  其一",
    "author": "戴表元",
    "dynasty": "元",
    "content": [
      "鉴虚磨愈明，弦柔调自直。",
      "临民要儒术，非但用三尺。",
      "君看春秋学，从士能断国。",
      "人情岂相远，赠子以不惑。"
    ],
    "type": "shi",
    "source": "chinese-poetry"
  },
  {
    "id": "29d0b6ef-0a83-4b38-8999-d3fe78f5299a",
    "title": "以羔裘如濡洵美且侯韵为八诗送夹谷子括赴明州推官  其二",
    "author": "戴表元",
    "dynasty": "元",
    "content": [
      "水耕当用牛，陆行当用马。",
      "诗书无近功，平世安可舍。",
      "吾州兵荒来，冠盖多苟且。",
      "宁无段干木，意气能少下。"
    ],
    "type": "shi",
    "source": "chinese-poetry"
  },
  {
    "id": "b025c37c-927a-4cd3-bd94-7cc4ba58a31b",
    "title": "送袁季源之婺州因简范经历",
    "author": "戴表元",
    "dynasty": "元",
    "content": [
      "为山不愿高，为水不愿深。",
      "水深蛟龙集，山高虎豹蹲。",
      "我有避人法，终日衣冠林。",
      "煌煌钱塘城，游尘昼为阴。",
      "岂无青云交，难在相知心。",
      "岂弟袁大夫，寒窗理闲琴。",
      "峻坂为牛力，炎天九秋襟。",
      "胶漆四十年，龆龀以至今。",
      "天欲饥饿我，使子无黄金。",
      "劝仕拙不谐，驱耕弱难任。",
      "低回向谁门，后生气骎骎。",
      "今晨积潦霁，乌乌有好音。",
      "约我共行役，东平步嵚嵚。",
      "皎皎婺女精，弥弥双溪浔。",
      "台有白马生，风棱共萧森。",
      "文林惜妄动，动必向所钦。",
      "吾评古毛义，志行近骞参。",
      "公府许辟召，屈身非禄淫。",
      "斯人我知旧，长髯善{口吴}吟。",
      "穴蚁梦离合，风花命浮沉。",
      "往者纳千贽，终然遗一簪。",
      "欲行又不得，出门失前禽。",
      "子往再拜问，何由振聋喑。"
    ],
    "type": "shi",
    "source": "chinese-poetry"
  },
  {
    "id": "a554270b-b810-4bed-a2ad-428d6d3e4a85",
    "title": "次韵答朱侯招游海山",
    "author": "戴表元",
    "dynasty": "元",
    "content": [
      "江南春草黄，江北秋雁飞。",
      "穷居念还往，故物悉已非。",
      "我有青云交，山林可同归。",
      "十年学抚琴，对客辄累欷。",
      "岂不愿和悦，调苦心易为。",
      "青天无古今，白日相因依。",
      "向来炎炎人，所得一何微。",
      "成者化埃尘，不成翻祸机。",
      "玉美受雕镌，马良遭绊鞿。",
      "所以旷达士，但贵知我希。",
      "请休接舆歌，且急梁鸿噫。",
      "名微少士责，身闲免官讥。",
      "宁无一日力，相寻尽崎岖。",
      "霜鱼碧玉鲙，水菊黄金辉。",
      "君歌我按筑，我舞君揽衣。",
      "此日为君欢，醉游敞船扉。"
    ],
    "type": "shi",
    "source": "chinese-poetry"
  },
  {
    "id": "9e17d762-cb3a-4d53-8cc1-0013357c2f39",
    "title": "题陈高士所藏冬青枝上白头翁画",
    "author": "戴表元",
    "dynasty": "元",
    "content": [
      "飞高得珍丛，青子饥可食。",
      "不知何忧愁，二鸟头亦白。",
      "道人天机深，清斋意相许。",
      "頼汝不能鸣，一鸣嫌杀汝。"
    ],
    "type": "shi",
    "source": "chinese-poetry"
  },
  {
    "id": "ed4dd8fa-8b19-49bb-aa82-d8871ecbff88",
    "title": "以空飞本无迹韵为五诗往扣广微张公",
    "author": "戴表元",
    "dynasty": "元",
    "content": [
      "智有不近名，贤有不践迹。",
      "百年如飘风，谁作远行客。",
      "所要在持久，以道自消息。",
      "吾师岂欺我，白首方学易。"
    ],
    "type": "shi",
    "source": "chinese-poetry"
  },
  {
    "id": "259dfbbe-542d-49d7-a60a-5a3f8cf04637",
    "title": "浴蚕沙溪水一首为上饶陈烈妇作",
    "author": "戴表元",
    "dynasty": "元",
    "content": [
      "浴蚕沙溪水，采桑玉山巅。",
      "丝成白棱棱，胶作烈妇弦。",
      "烈妇何所言，弦中意缠绵。",
      "一说鸾影孤，二诉雏巢穿。",
      "巢穿尚可葺，影孤恨终天。",
      "有食不自肥，众禽仰喉咽。",
      "真宰悯其疲，劳役尽弛蠲。",
      "及今雏长成，雏群亦蹁跹。",
      "朝阳照岩林，枯槁生光妍。",
      "黄蘗谁谓苦，铁石谁谓坚。",
      "请君屏俗耳，听我沙溪篇。"
    ],
    "type": "shi",
    "source": "chinese-poetry"
  },
  {
    "id": "6cb8c940-90ec-48e1-8d01-bb86672cc2da",
    "title": "书叹七首  其一",
    "author": "戴表元",
    "dynasty": "元",
    "content": [
      "王生困缧绁，刘子急征追。",
      "舒叟挈家走，几遭鞭与笞。",
      "我无三人辱，阖门但穷饥。",
      "饱死世更多，徒忧何以为。",
      "敢作小夫叹，聊为才士悲。"
    ],
    "type": "shi",
    "source": "chinese-poetry"
  },
  {
    "id": "d3b2babb-b87c-469d-94ec-31c7d4bdc8fc",
    "title": "书叹七首  其二",
    "author": "戴表元",
    "dynasty": "元",
    "content": [
      "舒子高品藻，王生怪衣冠。",
      "处世那得尔，𫍢𫍢真自残。",
      "刘子最多爱，逢人倾肺肝。",
      "劝我学其道，缩身可泥蟠。",
      "胡为亦不免，念此坐长叹。"
    ],
    "type": "shi",
    "source": "chinese-poetry"
  },
  {
    "id": "d9ab7ce9-2f05-4e96-86f4-a1c18c9bba24",
    "title": "书叹七首  其三",
    "author": "戴表元",
    "dynasty": "元",
    "content": [
      "英英天上星，碌碌涧中石。",
      "升沉虽不同，精爽或相激。",
      "我有知名文，四海邯郸壁。",
      "遭逢不自閟，颇为谈者惜。",
      "谈者自不知，斯人宁易得。"
    ],
    "type": "shi",
    "source": "chinese-poetry"
  },
  {
    "id": "d7ea3677-71fe-4e2c-a1d2-053300c722a6",
    "title": "书叹七首  其四",
    "author": "戴表元",
    "dynasty": "元",
    "content": [
      "袁弟豁达人，陈兄静默士。",
      "平生少附丽，颇与同忧喜。",
      "迩来怪事发，谈笑不可拟。",
      "一为脱渊鱼，一为坠柯蚁。",
      "吁嗟其奈何，天运固如此。"
    ],
    "type": "shi",
    "source": "chinese-poetry"
  },
  {
    "id": "6ce1614b-f302-425f-8303-9f2ae739cd21",
    "title": "书叹七首  其五",
    "author": "戴表元",
    "dynasty": "元",
    "content": [
      "数友越州居，无书已三年。",
      "台州已无数，逢人每相贤。",
      "日夜忆远友，远者隔蛮烟。",
      "风气不择州，俗情轻目前。",
      "管鲍死何处，寄酒洒其阡。"
    ],
    "type": "shi",
    "source": "chinese-poetry"
  },
  {
    "id": "37f16ea3-65ef-4dde-9c39-6fd7d9960154",
    "title": "书叹七首  其六",
    "author": "戴表元",
    "dynasty": "元",
    "content": [
      "结友何用多，管鲍无三人。",
      "读书何用博，得少全其身。",
      "君有狥名子，扰扰起风尘。",
      "朝逐富儿餐，暮联豪士茵。",
      "归来反如客，鱼鸟亦相嗔。"
    ],
    "type": "shi",
    "source": "chinese-poetry"
  },
  {
    "id": "55cd6164-5d7a-4148-ab0e-e6428589d0fe",
    "title": "书叹七首  其七",
    "author": "戴表元",
    "dynasty": "元",
    "content": [
      "苏州米空熟，越州人不来。",
      "缓急托远婚，不如傍蒿莱。",
      "蒿莱在篱落，为我障浮埃。",
      "生女属他人，生男尚婴孩。",
      "从何得𫗴粥，作此聊自咍。"
    ],
    "type": "shi",
    "source": "chinese-poetry"
  },
  {
    "id": "e2977097-86ea-45aa-9a3e-889a58e35c77",
    "title": "观村中祷雨三首  其一",
    "author": "戴表元",
    "dynasty": "元",
    "content": [
      "十里不同云，五里不同雨。",
      "天公白茫茫，乃尔多肺腑。",
      "人言蛟龙神，象类可以取。",
      "蛇虫当此时，行路谁敢侮。",
      "飞腾信有术，忍待号者苦。",
      "咄哉神禹功，浩荡流万古。"
    ],
    "type": "shi",
    "source": "chinese-poetry"
  },
  {
    "id": "89149414-20d9-4cf8-8f5e-9bdf0867686f",
    "title": "观村中祷雨三首  其二",
    "author": "戴表元",
    "dynasty": "元",
    "content": [
      "昨日苗穗赤，今朝洒然青。",
      "颇知穷旅人，百金换颜形。",
      "念尔虽微根，同禀造化灵。",
      "自古有枯旱，人类几千龄。",
      "恐是自生化，难皆问苍冥。",
      "野草人不怜，何独不凋零。"
    ],
    "type": "shi",
    "source": "chinese-poetry"
  },
  {
    "id": "ba6cc35c-454c-4cc9-8d18-c4ce1220d5f9",
    "title": "观村中祷雨三首  其三",
    "author": "戴表元",
    "dynasty": "元",
    "content": [
      "西村送龙归，东村请龙出。",
      "西村雨绵绵，东村犹出日。",
      "共称西人良，或是穷可恤。",
      "谁知所雨粟，尽入东村室。",
      "儒生无爱憎，但喜蔬蓏实。",
      "通年一饱厨，犹在兔园帙。"
    ],
    "type": "shi",
    "source": "chinese-poetry"
  },
  {
    "id": "78d365b8-497e-4014-a2d6-be5bc9af4fea",
    "title": "山中玩物杂言十首  其一",
    "author": "戴表元",
    "dynasty": "元",
    "content": [
      "时露下百草，流萤此飞翻。",
      "初如灰烬微，忽作秋星繁。",
      "念彼生育处，回光照其根。",
      "君莫轻流萤，流萤尚知恩。"
    ],
    "type": "shi",
    "source": "chinese-poetry"
  },
  {
    "id": "0abf3ae0-a8db-4090-947d-b4ac4b87eb34",
    "title": "山中玩物杂言十首  其二",
    "author": "戴表元",
    "dynasty": "元",
    "content": [
      "青橘霜露时，英英秀中园。",
      "问讯讯居人，今岁胡不蕃。",
      "云有孤儿来，手触枝上丸。",
      "呜呼此义木，痛感在吾言。"
    ],
    "type": "shi",
    "source": "chinese-poetry"
  },
  {
    "id": "f21ea9a3-1c6d-4df7-bafb-4121c2d38b8f",
    "title": "山中玩物杂言十首  其三",
    "author": "戴表元",
    "dynasty": "元",
    "content": [
      "野果散高林，雀鼠食之宜。",
      "设非人所残，一颗不敢窥。",
      "宁由网罻防，亦无神物司。",
      "食道固当尔，雀鼠犹有知。"
    ],
    "type": "shi",
    "source": "chinese-poetry"
  },
  {
    "id": "f99d3845-7f56-43f4-98e5-b69a4885ce73",
    "title": "山中玩物杂言十首  其四",
    "author": "戴表元",
    "dynasty": "元",
    "content": [
      "见狗须不走，见蛇须拱手。",
      "不走尔非偷，拱手亦相厚。",
      "无欺物自信，能胜谁肯负。",
      "不见吴山虎，郭文探其口。"
    ],
    "type": "shi",
    "source": "chinese-poetry"
  },
  {
    "id": "0f2320a5-688b-48fe-bd8e-1323ea0b7ac8",
    "title": "山中玩物杂言十首  其五",
    "author": "戴表元",
    "dynasty": "元",
    "content": [
      "鸟有反舌者，自古比谗人。",
      "时气一朝迁，此舌竟不伸。",
      "众鸟莫不然，更鸣以存身。",
      "如何能言士，聒聒无止辰。"
    ],
    "type": "shi",
    "source": "chinese-poetry"
  },
  {
    "id": "d67ed738-b17d-483c-aa39-350b49bc1591",
    "title": "山中玩物杂言十首  其六",
    "author": "戴表元",
    "dynasty": "元",
    "content": [
      "犂牛有土德，体厚静绥绥。",
      "岂无牝牡情，不自求其雌。",
      "终朝草栈间，若忘渴与饥。",
      "嗟彼位儿高，乃尔难自持。"
    ],
    "type": "shi",
    "source": "chinese-poetry"
  },
  {
    "id": "426a6191-3ec3-4e6d-a110-3c39fbeae717",
    "title": "山中玩物杂言十首  其七",
    "author": "戴表元",
    "dynasty": "元",
    "content": [
      "精卫勇填海，鹖旦苦求明。",
      "明尚可得求，填海何时成。",
      "我观飞鸣族，一一各有营。",
      "但为口腹谋，遂尔遗其名。"
    ],
    "type": "shi",
    "source": "chinese-poetry"
  },
  {
    "id": "2be61462-95f2-4cbe-98d5-7e7f9b9d27e3",
    "title": "山中玩物杂言十首  其八",
    "author": "戴表元",
    "dynasty": "元",
    "content": [
      "燕是孝义鸟，常栖孝义家。",
      "堂簷白日暖，上下静无哗。",
      "以此托躯羽，祸福审不差。",
      "谁云知数历，俗士义之夸。"
    ],
    "type": "shi",
    "source": "chinese-poetry"
  },
  {
    "id": "eabb1d15-999b-48c6-b2ff-5751f5bb3ab8",
    "title": "山中玩物杂言十首  其九",
    "author": "戴表元",
    "dynasty": "元",
    "content": [
      "圃人忧孽虫，为蔬畜鸡雏。",
      "小鸡择虫啄，大鸡遂啄蔬。",
      "虫去蔬亦尽，对之可欷歔。",
      "昂昂高冠帻，反不小鸡如。"
    ],
    "type": "shi",
    "source": "chinese-poetry"
  },
  {
    "id": "45e2dd7f-c637-4912-b9d3-7c938e14cae5",
    "title": "山中玩物杂言十首  其一○",
    "author": "戴表元",
    "dynasty": "元",
    "content": [
      "蚯蚓食土壤，蚩蚩何所为。",
      "蜩蝉饮风露，蜕上高高枝。",
      "卑者慕其仙，飘飖安可追。",
      "倘令智相及，无羡亦无悲。"
    ],
    "type": "shi",
    "source": "chinese-poetry"
  },
  {
    "id": "276ef156-d435-46e7-a3fd-a7bde634e2dc",
    "title": "自居剡源少遇乐岁辛巳之秋山田可拟上熟吾贫庶几得少安乎乃和渊明贫士七首与邻人歌而乐之  其一",
    "author": "戴表元",
    "dynasty": "元",
    "content": [
      "贫贱如故旧，少壮即相依。",
      "中心不敢厌，但觉少光辉。",
      "向来乘时士，亦有能奋飞。",
      "一朝权势歇，欲退无所归。",
      "不如行其素，辛苦耐寒饥。",
      "人生系天运，何用发深悲。"
    ],
    "type": "shi",
    "source": "chinese-poetry"
  },
  {
    "id": "326f3e9e-4797-4003-9a20-751edd168291",
    "title": "自居剡源少遇乐岁辛巳之秋山田可拟上熟吾贫庶几得少安乎乃和渊明贫士七首与邻人歌而乐之  其二",
    "author": "戴表元",
    "dynasty": "元",
    "content": [
      "我居在穷巷，来往无华轩。",
      "辛勤衣食物，出此二亩园。",
      "薤菘鬰朝露，桑柘浮春烟。",
      "以兹乱心曲，智计无他妍。",
      "择胜不在奢，兴至发清言。",
      "相逢樵牧徒，混混谁愚贤。"
    ],
    "type": "shi",
    "source": "chinese-poetry"
  },
  {
    "id": "561e89a9-6e9a-411e-8375-49eb41906ae2",
    "title": "自居剡源少遇乐岁辛巳之秋山田可拟上熟吾贫庶几得少安乎乃和渊明贫士七首与邻人歌而乐之  其三",
    "author": "戴表元",
    "dynasty": "元",
    "content": [
      "松风四山来，清宵响瑶琴。",
      "听之不能寐，中有怨叹音。",
      "旦起绕其树，磈砢不计寻。",
      "清音可敷席，有酒谁与斟。",
      "由来大度士，不受流俗侵。",
      "浩歌相倡答，慰此雪霜心。"
    ],
    "type": "shi",
    "source": "chinese-poetry"
  },
  {
    "id": "296f1f5f-aaaa-42a9-adcc-baa990c1908e",
    "title": "自居剡源少遇乐岁辛巳之秋山田可拟上熟吾贫庶几得少安乎乃和渊明贫士七首与邻人歌而乐之  其四",
    "author": "戴表元",
    "dynasty": "元",
    "content": [
      "中年涉事熟，欲学唾面娄。",
      "逡巡避少年，起秽不敢酬。",
      "旁人吁已甚，自喜计虑周。",
      "微劳消厚疚，浅辱胜深忧。",
      "从知为下安，处上反无俦。",
      "人生各有志，勇懦从所求。"
    ],
    "type": "shi",
    "source": "chinese-poetry"
  },
  {
    "id": "76f7225f-c131-463a-9084-675afb9f4f9c",
    "title": "自居剡源少遇乐岁辛巳之秋山田可拟上熟吾贫庶几得少安乎乃和渊明贫士七首与邻人歌而乐之  其五",
    "author": "戴表元",
    "dynasty": "元",
    "content": [
      "古人重畎亩，有禄不待干。",
      "德成禄自至，释耒列王官。",
      "不仕亦不贫，本自足饔餐。",
      "后世耻躬耕，号呼脱饥寒。",
      "我生千禩后，念此愧在颜。",
      "为农倘可饱，何用出柴关。"
    ],
    "type": "shi",
    "source": "chinese-poetry"
  },
  {
    "id": "0bad93c8-3713-4be7-93a8-cf94b3304c32",
    "title": "自居剡源少遇乐岁辛巳之秋山田可拟上熟吾贫庶几得少安乎乃和渊明贫士七首与邻人歌而乐之  其六",
    "author": "戴表元",
    "dynasty": "元",
    "content": [
      "村郊多父老，面垢头如蓬。",
      "我尝使之言，辞语不待工。",
      "古来名节士，敢望彭城龚。",
      "有叟诮其后，更恨道不同。",
      "鄙哉𫍢𫍢者，为隘不为通。",
      "低头拜野老，负耒吾愿从。"
    ],
    "type": "shi",
    "source": "chinese-poetry"
  },
  {
    "id": "87fbe825-f8a0-4927-a29e-67de22788fa4",
    "title": "自居剡源少遇乐岁辛巳之秋山田可拟上熟吾贫庶几得少安乎乃和渊明贫士七首与邻人歌而乐之  其七",
    "author": "戴表元",
    "dynasty": "元",
    "content": [
      "去年秋事荒，贩籴仰邻州。",
      "健者道路间，什伯成朋俦。",
      "今年渐向熟，庶几民不流。",
      "书生自无田，与众同喜忧。",
      "作诗劳邻曲，有唱谁与酬。",
      "亦无采诗者，此职何可修。"
    ],
    "type": "shi",
    "source": "chinese-poetry"
  },
  {
    "id": "2333dd76-9898-4523-841d-1141808d6ac5",
    "title": "丁氏厚德堂",
    "author": "戴表元",
    "dynasty": "元",
    "content": [
      "贱士怀永忧，一物常恐枯。",
      "贵者止营私，智或遗妻孥。",
      "肉食从古鄙，黄金使人愚。",
      "我游四十年，钱塘车马区。",
      "但见插桃李，谁曾种桑榆。",
      "白头识丁子，仪冠俨于于。",
      "示我厚德编，嘉名在塘隅。",
      "谈之为踊跃，喜气生眉须。",
      "愿子富仓庾，人人饱餐𫗦。",
      "愿子多酒浆，日日开樽壶。",
      "行藏自有命，不谒守钱奴。"
    ],
    "type": "shi",
    "source": "chinese-poetry"
  },
  {
    "id": "e0f43952-5aa5-4e0c-a844-ac51c0b0bdf7",
    "title": "排律十七韵贺阮侯伯子",
    "author": "戴表元",
    "dynasty": "元",
    "content": [
      "芳城春树晚，清海月弦初。",
      "瑞出三神岛，光缠五马车。",
      "眼中新𬸚𬸦，膝下小璠玙。",
      "锦褓看争羡，犀颅画不如。",
      "试啼宾错愕，献梦媪勤渠。",
      "庭舞张公鹤，门填孔氏鱼。",
      "一时官府庆，数世甲科储。",
      "闻说衣冠里，高增棨戟闾。",
      "民随阮公姓，邻禁宛溪鱼。",
      "东去龟浮印，南游雉绕车。",
      "阴移棠芾芾，骑拥竹舒舒。",
      "政有儿童恋，谣听父老余。",
      "攒眉询赋额，正色署刑书。",
      "暗室天如镜，心田老自畬。",
      "看骑金腰褭，待弄玉蟾蜍。",
      "我欲歌三贾，谁能说两徐。",
      "先随汤餠祝，聊当贺钱醵。"
    ],
    "type": "shi",
    "source": "chinese-poetry"
  },
  {
    "id": "e5e09d8e-ea46-4a69-9211-993adaacc4ac",
    "title": "傍家东北有山曰绍地余幸得之规以为素庄也",
    "author": "戴表元",
    "dynasty": "元",
    "content": [
      "绍地吾所欣，他时以藏我。",
      "冈原见逾美，松柏栽已伙。",
      "双流交在右，一几平连左。",
      "忆昔初经营，登高忘蹩跛。",
      "年衰已渐怯，步暂石频坐。",
      "居然契券叶，偶尔龟策可。",
      "心手之勤劳，躯骸庶安妥。",
      "况复近芳茨，时能荐蔬果。",
      "虽无刘伶钟，略慕王孙躶。"
    ],
    "type": "shi",
    "source": "chinese-poetry"
  },
  {
    "id": "6978ef6d-a572-4752-9db8-fd0f4beff209",
    "title": "谢陈君祥宪使",
    "author": "戴表元",
    "dynasty": "元",
    "content": [
      "鸾凰不鸷暴，珪璧无锋铦。",
      "评材容一切，未觉世论严。",
      "仆昔江东归，二纪操锄镰。",
      "闻山但庐霍，慕水惟沱潜。",
      "宫车岁千两，未省谒帷幨。",
      "岂无赵张伦，居突不得黔。",
      "新年有吉语，所在兴循廉。",
      "惟此沮洳氓，生涯啬而纤。",
      "廛管疲负挈，陆取困涂沾。",
      "赫赫金铺门，风雨今无簷。",
      "皎皎华裾生，尘土今无襜。",
      "分台得陈侯，笑语脱烹爓。",
      "仁贤所居国，不言革顽𪫺。",
      "侯家仲举峻，何如太丘谦。",
      "问侯何所为，深坐静春帘。",
      "问侯何所学，净几飘风签。",
      "俨雅菑川公，高节齐晋瞻。",
      "横流滔天来，挺身卧西崦。",
      "何以赠陈侯，孟光书满奁。",
      "名曰事言补，其辞清以恬。",
      "岂但资稗官，五经之韬钤。",
      "从来名世士，必有渊源渐。",
      "侯识民蓍龟，侯材国梅盐。",
      "诚令以德举，遐陬讵能淹。",
      "愚者理宜止，容仆守穷櫩。"
    ],
    "type": "shi",
    "source": "chinese-poetry"
  },
  {
    "id": "0cf0e82b-a61e-44a9-8257-debe80b88d06",
    "title": "和陶乞食",
    "author": "戴表元",
    "dynasty": "元",
    "content": [
      "今朝胡不乐，取书一哦之。",
      "饥穷古不免，陶生良有辞。",
      "骨肉同天伦，僮仆缘食来。",
      "如何长年中，万事付酒杯。",
      "脱身得一饱，激烈陈歌诗。",
      "不如鲁侯仁，借贷英雄材。",
      "嗟余亦有作，欲向谁同贻。"
    ],
    "type": "shi",
    "source": "chinese-poetry"
  },
  {
    "id": "58e1f80f-398a-4dc0-a626-be9b0c1c9b6b",
    "title": "君莫夸少年一首赠余光远",
    "author": "戴表元",
    "dynasty": "元",
    "content": [
      "君莫夸少年，与我惫者疏。",
      "我亦尝少年，少年君不如。",
      "谈谐今已忘，犹有少年余。",
      "东南山水国，早得飞长裾。",
      "春园虎丘树，夏槛玉泉鱼。",
      "吴妍与楚艳，过眼日千车。",
      "当此秋风凄，游子易欷歔。",
      "我时未更事，意气益发舒。",
      "出门有佳侣，遇胜不得虚。",
      "惟忧日晷短，当去亦踌躇。",
      "官曹人所厌，高士不肯居。",
      "平生纵观处，最在客南徐。",
      "姻党四面集，彩衣拥安舆。",
      "停觥待淮蟹，醇甘逮僮胥。",
      "道路无此愿，此愿胜乡闾。",
      "自从秣陵归，鬰鬰不再摅。",
      "三间风雨屋，僻其荒林墟。",
      "非君好事者，谁能至吾庐。",
      "今来建溪上，逢君屡相于。",
      "行藏且勿问，人世有乘除。",
      "旧狂我已悔，新锐君当袪。",
      "男儿不用世，资身在犂锄。",
      "临风赠君别，劝君惜居诸。",
      "劝君重桑梓，劝君重名誉。",
      "岁晚未相忘，频寄山中书。"
    ],
    "type": "shi",
    "source": "chinese-poetry"
  },
  {
    "id": "9fd45685-006f-424e-b00a-18b951279637",
    "title": "老树",
    "author": "戴表元",
    "dynasty": "元",
    "content": [
      "老树老且枯，数柯枝缀之。",
      "虫来食其叶，藤来缠其皮。",
      "幸然根本坚，未至甚离披。",
      "风霜既无损，雨露犹见私。",
      "如何乌鸟辈，同巢自倾危。",
      "鬭击翼似斧，啄伤嘴如锥。",
      "树色岁时减，树力日夜衰。",
      "回头试一顾，但可相扶持。"
    ],
    "type": "shi",
    "source": "chinese-poetry"
  },
  {
    "id": "d950fb7a-bf48-4657-969c-cfd633f74c17",
    "title": "伯收东冈麦",
    "author": "戴表元",
    "dynasty": "元",
    "content": [
      "伯收东冈麦，仲移西塍秧。",
      "四季各有役，糊口走皇皇。",
      "岂不惜冠履，兼尝业缣缃。",
      "怜尔衣食微，及兹筋力强。",
      "古来经术士，什九起耕桑。",
      "穷通自天命，谨勿事胥商。"
    ],
    "type": "shi",
    "source": "chinese-poetry"
  },
  {
    "id": "1dfbf0c1-2ed0-4528-9f2d-480103686a46",
    "title": "邀陈氏子饭归似铜山珣老",
    "author": "戴表元",
    "dynasty": "元",
    "content": [
      "饭子山下麦，羹以山上笋。",
      "笋坚烦齿牙，麦粝哽喉吻。",
      "相邀岂云厚，竟去良不忍。",
      "林园隠趣出，鱼稻秋事近。",
      "短歌讯而翁，赠子以一哂。"
    ],
    "type": "shi",
    "source": "chinese-poetry"
  },
  {
    "id": "d2d909fa-c045-4038-a0e8-b0154406c469",
    "title": "饥旱",
    "author": "戴表元",
    "dynasty": "元",
    "content": [
      "旱风烁我肤，饥火煎我肠。",
      "春夏犹自可，入秋始难当。",
      "簪珥陡顿尽，衾裯纤细将。",
      "夺从女奴手，并入米客囊。",
      "但冀喘息延，敢忧生理妨。",
      "山州古硗瘠，岁计仰苏杭。",
      "发地流玉粒，浮天驾牙樯。",
      "如何水后郡，翻籴浙东粮。",
      "行路急促促，人情沸皇皇。",
      "焦枯望一雨，禬祷愿千方。",
      "云气亦偃蹇，魃妖转炎扬。",
      "浮生想有属，沈忧聊暂忘。"
    ],
    "type": "shi",
    "source": "chinese-poetry"
  },
  {
    "id": "ea8d477c-fb1c-4192-a447-9b93217b9a62",
    "title": "余居之西偏有小室名啬庵诗以识之",
    "author": "戴表元",
    "dynasty": "元",
    "content": [
      "啬语养气海，啬食养脾土。",
      "啬虑养心神，啬劳养筋膂。",
      "衰年百事袪，寄息此环堵。",
      "危如突围将，钝似滞风贾。",
      "颠仆冀赊延，空羸待偿补。",
      "夸虚道蟊贼，逞获命斤斧。",
      "收君詅痴符，佩我养生主。"
    ],
    "type": "shi",
    "source": "chinese-poetry"
  },
  {
    "id": "943ecc0e-8d6c-4700-9f05-3137ca6665d3",
    "title": "邻峰",
    "author": "戴表元",
    "dynasty": "元",
    "content": [
      "霜严火炬青，月澹两峰白。",
      "堂堂夜行谁，邻峰贩醝客。",
      "贩醝事且止，归农收又薄。",
      "技击习鞭挝，鲜肥愤烹炙。",
      "外虽刑宪拘，内实饥困迫。",
      "鹿穷有狂奔，虎毙犹恐掷。",
      "如何陇上豪，坐作沟中瘠。",
      "世无卓鲁化，名在跖𫏋籍。",
      "感叹重徊徨，羁危转惊赤。"
    ],
    "type": "shi",
    "source": "chinese-poetry"
  },
  {
    "id": "c017aba5-968d-4564-a871-bc517ba428ee",
    "title": "春日城南闻禽鸟声喧甚为赋二十二韵",
    "author": "戴表元",
    "dynasty": "元",
    "content": [
      "今日春气至，新禽各啁嘲。",
      "岂无好唇舌，入耳何怓怓。",
      "雊鹆最多端，能以巧自殽。",
      "黄头亦翾给，微吭和且调。",
      "无计颇滑熟，乌鸦与鹪鹩。",
      "自余不知名，喧呼杂竽箫。",
      "黑衣猥雄黠，昼动固非枭。",
      "均为乐其性，幸此风日朝。",
      "城南六七曲，荒园绕榛茅。",
      "我来感物变，何异在山郊。",
      "惟闻黄鹂至，不闻叫交交。",
      "当由恋幽谷，畏寒还避嚣。",
      "群英盖壤内，小大一逍遥。",
      "得气不足悦，触情遂相辽。",
      "乘墉少年儿，挟弹欲见邀。",
      "所规不满掬，翻令污厨庖。",
      "鹰鹘势险薄，爪长尤善捎。",
      "同群自戕击，此祸极无聊。",
      "深藏务远晦，尚惧形色招。",
      "危机布平陆，况乃纵轻僄。",
      "悲怜复譬释，当鸣讵为妖。",
      "但怀道傍树，信美非其巢。"
    ],
    "type": "shi",
    "source": "chinese-poetry"
  },
  {
    "id": "96e0cf52-916b-4f89-96f3-429cc2ebfecc",
    "title": "林贵父投老谒铨有赠",
    "author": "戴表元",
    "dynasty": "元",
    "content": [
      "天寒道路长，行子难为容。",
      "况复迫衰暮，视近步憧憧。",
      "干世悔古学，费时惭惰农。",
      "谁知冻雪巷，忽视戟髯翁。",
      "袖有排闼书，谈如发硎锋。",
      "听之不能竭，浩气生奇胸。",
      "从来庠序师，专以处龙钟。",
      "才高得教诱，禄休尚遭逢。",
      "此职今不少，有求岂难从。",
      "去去善自爱，春禽语晴墉。"
    ],
    "type": "shi",
    "source": "chinese-poetry"
  },
  {
    "id": "13b1f9b7-9140-4b96-903a-4871082cb260",
    "title": "陈晦父赴铨十三韵",
    "author": "戴表元",
    "dynasty": "元",
    "content": [
      "古人取远士，得一以为豪。",
      "江左贡千百，选抡今始劳。",
      "占对混童厮，趋跄偕吏曹。",
      "以兹寓绳准，弃髓索皮毛。",
      "遂乃考卷业，成文喧诵号。",
      "其次严保举，虚牍相笼叨。",
      "富儒坐可得，贫儒走滔滔。",
      "有司见其然，厌贱如蓬蒿。",
      "谁知真儒者，百黜宁不遭。",
      "陈生青紫门，佐书越江皋。",
      "秩满在选中，家寒无所操。",
      "虞翻显凭易，买臣进缘骚。",
      "吴士例则然，且毋衒名高。"
    ],
    "type": "shi",
    "source": "chinese-poetry"
  },
  {
    "id": "d25cd60e-d210-4ed5-88d8-bd6fde113ca3",
    "title": "次韵答盐官傅秀才",
    "author": "戴表元",
    "dynasty": "元",
    "content": [
      "欲有险于穽，千金身陡沉。",
      "争名急饥渴，对面九关深。",
      "谁知海城畔，山水发清音。",
      "蟾蜍泄喜愠，籧篨阅晴阴。",
      "意到得所指，不作寒鸢吟。",
      "斯人定不恶，我辈许同襟。",
      "去去复去去，白鸥未遐心。"
    ],
    "type": "shi",
    "source": "chinese-poetry"
  },
  {
    "id": "3d1b6044-2c25-4af9-af82-54eb5a0b25ea",
    "title": "南岩留宿分韵落字",
    "author": "戴表元",
    "dynasty": "元",
    "content": [
      "游观值暄秋，饮狎得嘉客。",
      "嵌岩复在眼，徘徊忘还郭。",
      "款款坐向疲，喧喧笑多谑。",
      "短簷近见出，窦乳时闻落。",
      "防暗燎蒸薪，惊虚摇鼓铎。",
      "僮憨榻露处，僧驯茗频瀹。",
      "竟隠谅未能，羡彼高栖雀。"
    ],
    "type": "shi",
    "source": "chinese-poetry"
  },
  {
    "id": "c50a3c1f-b841-4b21-9014-7c292d3e4516",
    "title": "朱使君家诸郎将别十一韵",
    "author": "戴表元",
    "dynasty": "元",
    "content": [
      "东南典藩材，朱户贤第一。",
      "天生好儿郎，玉笋森六七。",
      "俱能弄文翰，那教逾户室。",
      "伯也秀英英，珊瑚映初日。",
      "翁仲最似古，鼎鼐熊彪质。",
      "叔季相和鸣，笙入钟磬出。",
      "人言有阴德，我爱少权术。",
      "公退亦见容，老衰时自失。",
      "官期忽在眼，别语常促膝。",
      "江湖芥舟小，岁月翎箭疾。",
      "善保清明心，临岐莫轻怵。"
    ],
    "type": "shi",
    "source": "chinese-poetry"
  },
  {
    "id": "ba11a9db-8f94-4ef5-9296-f94159342fbd",
    "title": "掩箧",
    "author": "戴表元",
    "dynasty": "元",
    "content": [
      "十客九不解，一解值吾仇。",
      "譬如巧蛾眉，同镜见之羞。",
      "结交恨不广，难在相绸缪。",
      "掩箧谢年少，所藏非所求。"
    ],
    "type": "shi",
    "source": "chinese-poetry"
  },
  {
    "id": "c85b6f61-547b-48c1-9bd9-c801df2a18de",
    "title": "次和焦治中云洞纪游十四韵",
    "author": "戴表元",
    "dynasty": "元",
    "content": [
      "是身虚空中，如云本无有。",
      "游行又其寄，纵乐安得久。",
      "嵌岩大磈质，镵削奇鬼手。",
      "栋宇起何年，名称出谁口。",
      "忆昔扳藤蔓，凌空讶鸡狗。",
      "疏疏石生窾，剡剡室悬斗。",
      "乘峻开栈梯，缘明挂窗牖。",
      "岂无题壁堂，多逢斫畬叟。",
      "贤侯韦平家，雅韵王谢友。",
      "骊珠百四十，模写已八九。",
      "坐我南楼床，浇我北海酒。",
      "人生主客意，如此岂云偶。",
      "风花命浮沉，木雁天可否。",
      "悠然付一嘘，山灵倘回首。"
    ],
    "type": "shi",
    "source": "chinese-poetry"
  },
  {
    "id": "d9cd4db9-4fb5-4205-b40c-9ca68d1d2a48",
    "title": "信府同知黄侯名其读书之室曰广居",
    "author": "戴表元",
    "dynasty": "元",
    "content": [
      "隘夫护藩畛，得少便有余。",
      "达士心旷然，清明如太虚。",
      "海岳陈鼎俎，羲驾走轩车。",
      "唯诺无不行，尚怀豚与鱼。",
      "嗟兹山城氓，憎长逮其胥。",
      "好语朝索茅，怒攻昼攘裾。",
      "侯来未数月，眉头笑舒舒。",
      "退食扫一室，焚香展群书。",
      "举头窗楹间，有榜揭广居。",
      "力行守仁义，邹公不欺余。"
    ],
    "type": "shi",
    "source": "chinese-poetry"
  },
  {
    "id": "02eb58da-f06b-4e12-80c2-748661a33d53",
    "title": "丙午二月十五日以府檄出宿了岩",
    "author": "戴表元",
    "dynasty": "元",
    "content": [
      "衰年慕栖息，役役殊未休。",
      "天明发东郭，日晏泊西州。",
      "岂其千金躯，为此一餐谋。",
      "宿麦青已鬰，穉桑黄亦稠。",
      "欣然一会意，所愧非吾丘。",
      "悔日谅不远，誓言良未酬。",
      "挥手谢还往，伊嚘自伊嚘。"
    ],
    "type": "shi",
    "source": "chinese-poetry"
  },
  {
    "id": "b12d5fad-5005-46e8-91cb-977392c80d15",
    "title": "送官归作",
    "author": "戴表元",
    "dynasty": "元",
    "content": [
      "生世悔识字，祝身如野农。",
      "勤劳养尊老，膳味日可重。",
      "晨刍熟新黍，耕林有过从。",
      "行吟聆松籁，此乐逾歌钟。"
    ],
    "type": "shi",
    "source": "chinese-poetry"
  },
  {
    "id": "c9b4eb64-0021-4e78-8407-d7352d37520f",
    "title": "七阳字",
    "author": "戴表元",
    "dynasty": "元",
    "content": [
      "雁雁西北来，亦复东南翔。",
      "动物各有时，吾当谨行藏。",
      "厚□违严风，密袂御凛霜。",
      "陶然茅簷下，一箧生春阳。"
    ],
    "type": "shi",
    "source": "chinese-poetry"
  },
  {
    "id": "8c0db84f-241d-4295-8bb2-307e3ed58074",
    "title": "班溪",
    "author": "戴表元",
    "dynasty": "元",
    "content": [
      "我爱班溪班，班班为谁好。",
      "于时九秋晚，霜叶红不埽。",
      "石摇未归云，水映欲衰草。",
      "累累牛羊队，洒洒鱼龙道。",
      "崇丘尚多菜，残村几经潦。",
      "故物一若斯，今我胡不老。",
      "过从幸相狎，聊坐畅怀抱。"
    ],
    "type": "shi",
    "source": "chinese-poetry"
  },
  {
    "id": "87de752b-eb9c-40e6-b222-7a9cdeeea7a3",
    "title": "宿福海寺",
    "author": "戴表元",
    "dynasty": "元",
    "content": [
      "斲岩苍龙角，汲流紫云根。",
      "道人不绝俗，自然无耳喧。",
      "屋脊挂修岭，一日过千辕。",
      "此中但高卧，松风有清言。",
      "听之亦无有，风定松在门。",
      "炊成我欲去，独鹤鸣朝暾。"
    ],
    "type": "shi",
    "source": "chinese-poetry"
  },
  {
    "id": "31c97304-6110-4405-8587-20a43e1566c2",
    "title": "六月十三日寿陈子徽太博十首以无官一身轻有子万事足为韵  其一",
    "author": "戴表元",
    "dynasty": "元",
    "content": [
      "骄云散飞雨，随风为有无。",
      "老农终岁日，望施在须臾。",
      "平生官田粟，长此礼义躯。",
      "置之且勿戚，一饱任妻孥。"
    ],
    "type": "shi",
    "source": "chinese-poetry"
  },
  {
    "id": "95e2cf96-6e9c-4580-a4db-1ceefe869589",
    "title": "六月十三日寿陈子徽太博十首以无官一身轻有子万事足为韵  其二",
    "author": "戴表元",
    "dynasty": "元",
    "content": [
      "青青泽中蒲，九夏气凄寒。",
      "翾翾翠碧羽，照影苍溪间。",
      "巢由薄天下，俗士营一官。",
      "小大各有适，自全良独难。"
    ],
    "type": "shi",
    "source": "chinese-poetry"
  },
  {
    "id": "7ffa1501-888e-4686-b65a-2678eeabb1e3",
    "title": "六月十三日寿陈子徽太博十首以无官一身轻有子万事足为韵  其三",
    "author": "戴表元",
    "dynasty": "元",
    "content": [
      "穷居无公忧，私此长夏日。",
      "蚊蝇如俗子，正尔相妬嫉。",
      "麾驱非吾任，遁避亦无术。",
      "惟当俟其定，静坐万虑一。"
    ],
    "type": "shi",
    "source": "chinese-poetry"
  },
  {
    "id": "83fc7848-6990-44eb-944f-c5a8a7d569d1",
    "title": "六月十三日寿陈子徽太博十首以无官一身轻有子万事足为韵  其四",
    "author": "戴表元",
    "dynasty": "元",
    "content": [
      "流萤出草莽，空飞乱星辰。",
      "蜻蜓水虫质，一变能轻身。",
      "物情羡速化，过眼异新陈。",
      "嗟嗟白屋士，吾方保吾真。"
    ],
    "type": "shi",
    "source": "chinese-poetry"
  },
  {
    "id": "8ce91fb2-8b4d-49c7-b597-9bd8e5e0a8c8",
    "title": "六月十三日寿陈子徽太博十首以无官一身轻有子万事足为韵  其五",
    "author": "戴表元",
    "dynasty": "元",
    "content": [
      "当暑苦炎暍，日数秋风生。",
      "穷忧在衣褐，霜露亦可惊。",
      "徘徊念年少，岁月去已轻。",
      "岁月可奈何，学道恐无成。"
    ],
    "type": "shi",
    "source": "chinese-poetry"
  },
  {
    "id": "ef5eb97b-4815-48a2-a5f1-b3d064336b92",
    "title": "六月十三日寿陈子徽太博十首以无官一身轻有子万事足为韵  其六",
    "author": "戴表元",
    "dynasty": "元",
    "content": [
      "自古皆有隠，陶生隠于酒。",
      "炎氛四面集，一窟在北牖。",
      "世人羡桃源，桃源复何有。",
      "惟容醉乡徒，百世得相友。"
    ],
    "type": "shi",
    "source": "chinese-poetry"
  },
  {
    "id": "af9f504b-c201-4c62-9246-eceb54f538bd",
    "title": "六月十三日寿陈子徽太博十首以无官一身轻有子万事足为韵  其七",
    "author": "戴表元",
    "dynasty": "元",
    "content": [
      "永日岂无饥，盗粟非所拟。",
      "暍行岂无劳，恶木非所止。",
      "君家碧梧轩，莲荷泛芳沚。",
      "我来息凉阴，嘉宾荐君子。"
    ],
    "type": "shi",
    "source": "chinese-poetry"
  },
  {
    "id": "5d0ac73b-77a8-444f-91f9-f423034c11d1",
    "title": "六月十三日寿陈子徽太博十首以无官一身轻有子万事足为韵  其八",
    "author": "戴表元",
    "dynasty": "元",
    "content": [
      "幽虫聒午枕，掩抑声千万。",
      "风前以虚鸣，蟋蟀最多怨。",
      "我静乃得闻，一一来自献。",
      "憧憧道傍子，与尔故相远。"
    ],
    "type": "shi",
    "source": "chinese-poetry"
  },
  {
    "id": "521668dc-6c57-4542-9b2b-5c960431fe84",
    "title": "六月十三日寿陈子徽太博十首以无官一身轻有子万事足为韵  其九",
    "author": "戴表元",
    "dynasty": "元",
    "content": [
      "炎方有朱鸟，璀璀颜色异。",
      "土人目为凤，信尔可安致。",
      "生雏固当奇，千岁会一至。",
      "纷纷鸿燕期，寂寂非我事。"
    ],
    "type": "shi",
    "source": "chinese-poetry"
  },
  {
    "id": "2e74de34-a915-4bef-916c-73299cbb20db",
    "title": "六月十三日寿陈子徽太博十首以无官一身轻有子万事足为韵  其一○",
    "author": "戴表元",
    "dynasty": "元",
    "content": [
      "朝游剡山巅，暮戏剡山足。",
      "英英丹霞洞，不受尘土辱。",
      "飞仙复何许，诸子如立鹄。",
      "酌君沧浪泉，和君紫芝曲。"
    ],
    "type": "shi",
    "source": "chinese-poetry"
  },
  {
    "id": "ae6ce346-dedf-40cf-ac7f-1ade335e3ab9",
    "title": "陈茂阳书监赴史氏塾",
    "author": "戴表元",
    "dynasty": "元",
    "content": [
      "青天碎浮云，飘落随长风。",
      "当年江海心，聚散岂谓同。",
      "我发春霰白，君颜秋树红。",
      "各将飞腾具，坐受穷困攻。",
      "怀书更何罪，暴客岁不容。",
      "数夕稍振发，共语凉天中。",
      "天明换颜色，囊瓢赴群童。",
      "此事本下策，改道无所从。",
      "犹胜古侠士，侩牛市𪪞东。"
    ],
    "type": "shi",
    "source": "chinese-poetry"
  },
  {
    "id": "8890a7eb-66a5-4271-8072-15b53b72a4d8",
    "title": "春风",
    "author": "戴表元",
    "dynasty": "元",
    "content": [
      "春风吹愁端，散漫不可收。",
      "不如古溪水，祇望乡江流。",
      "新花红烁烁，旧花满山白。",
      "昔日金张门，狼藉余废宅。",
      "回头语春风，莫向新花丛。",
      "我见朱颜人，多金亦成翁。",
      "多金不足惜，丹砂亦无益。",
      "更种明年花，春风多相识。"
    ],
    "type": "shi",
    "source": "chinese-poetry"
  },
  {
    "id": "2833756d-97cf-4c36-b5c5-925d400e8717",
    "title": "八月十五夜雨中微有月色",
    "author": "戴表元",
    "dynasty": "元",
    "content": [
      "雨色今夜别，映门白鲜鲜。",
      "隃知万古月，自在最高天。",
      "天高无阴晴，月亦无亏圆。",
      "中间隔云雾，顷刻变态千。",
      "惟当自作乐，上界岂我怜。",
      "接竹风撼郭，倒尊水号川。",
      "狂歌眺渺莽，恐有浮槎仙。"
    ],
    "type": "shi",
    "source": "chinese-poetry"
  },
  {
    "id": "42d2a461-4dbf-4f96-a46c-29f5da814311",
    "title": "九日与儿辈游中溪",
    "author": "戴表元",
    "dynasty": "元",
    "content": [
      "悠悠循涧行，磊磊据石坐。",
      "林垂短长云，山缀丹碧颗。",
      "蓼花最无数，照水娇妸娜。",
      "何知是节序，风日自清妥。",
      "群童竞时新，藕果间蔬蓏。",
      "欣然为之醉，乌帽危不堕。",
      "此日山中怀，孟翁不如我。"
    ],
    "type": "shi",
    "source": "chinese-poetry"
  },
  {
    "id": "c841553b-6aa9-4823-8eb8-3563fb5912be",
    "title": "阆风舒先生客居棠溪袁仲素家见示竹帘诗戏作问答二首  其一",
    "author": "戴表元",
    "dynasty": "元",
    "content": [
      "剡竹吾问君，班班为谁设。",
      "一登君子堂，逈与凡界绝。",
      "陂龙鳞故鲜，湘娥泪犹热。",
      "既能露文章，匠手安得辍。",
      "所怜无可娱，如伴枯禅灭。",
      "千金散红裙，一镜垂白发。",
      "定非夏侯衣，高堂挂秋月。"
    ],
    "type": "shi",
    "source": "chinese-poetry"
  },
  {
    "id": "f9099c66-d00c-4920-a5eb-e4d2397450cd",
    "title": "阆风舒先生客居棠溪袁仲素家见示竹帘诗戏作问答二首  其二",
    "author": "戴表元",
    "dynasty": "元",
    "content": [
      "何物非可怜，聿向翁户设。",
      "翁好诗更佳，萧然得三绝。",
      "他家少年丛，徒尔歌舞热。",
      "正如阅优场，未久意先辍。",
      "翁今一室老，高卧百念灭。",
      "汤炉松林风，纸帐梅花雪。",
      "时时有佳客，文字送日月。"
    ],
    "type": "shi",
    "source": "chinese-poetry"
  },
  {
    "id": "df7535ee-5162-4320-ad49-ab33d42c0324",
    "title": "古诗十五韵送胡天放西游",
    "author": "戴表元",
    "dynasty": "元",
    "content": [
      "有铁莫妄镕，镕作侠士椎。",
      "有帛莫妄缝，缝作山人衣。",
      "君看天放翁，气貌绝清羸。",
      "濩落七尺身，仁义充肤肌。",
      "无家救人穷，无田恤人饥。",
      "江湖三十秋，白头转岖崎。",
      "余情尚洒洒，不吐酸寒辞。",
      "事慕古豪杰，诸儿那得知。",
      "或云有仙骨，深中愈难窥。",
      "趫腾华佗戏，偃蹇梁鸿噫。",
      "世态贵反复，口语澜翻飞。",
      "夫子顾之笑，百触不发机。",
      "宁当待沟壑，西山古谁悲。",
      "佩君珊瑚钩，酌以玻璃巵。",
      "相知岂云无，去去勿复疑。"
    ],
    "type": "shi",
    "source": "chinese-poetry"
  },
  {
    "id": "5022638f-b445-4008-88c6-7976bfa6026d",
    "title": "舟中望紫岩",
    "author": "戴表元",
    "dynasty": "元",
    "content": [
      "近山如画墙，远山如帚长。",
      "我从云中来，回头白茫茫。",
      "惜去乃尔觉，常时自相忘。",
      "相忘岂不佳，遣此春怀伤。",
      "飘洒从何来，衣巾径微凉。",
      "初疑雨气集，冉冉游尘黄。",
      "无归亦自可，信美非吾乡。",
      "登舟望东云，犹向帆端翔。"
    ],
    "type": "shi",
    "source": "chinese-poetry"
  },
  {
    "id": "3c061426-83cd-441a-81c9-1443afa7cc71",
    "title": "次韵答二袁",
    "author": "戴表元",
    "dynasty": "元",
    "content": [
      "相逢何草草，不念别日长。",
      "别我我在山，别君海茫茫。",
      "慰别有难易，我老不易忘。",
      "今此春云篇，来别已悲伤。",
      "春云虽多态，与世无炎凉。",
      "朝出山路白，暮归海天黄。",
      "人生不免别，与君非异乡。",
      "我诗不如云，春云解飞翔。"
    ],
    "type": "shi",
    "source": "chinese-poetry"
  },
  {
    "id": "c1233793-a5fc-4616-987e-5170804d363a",
    "title": "感物二首  其一",
    "author": "戴表元",
    "dynasty": "元",
    "content": [
      "𫘧骥今失群，亦自矜趫腾。",
      "俛仰岁时久，帖然困蚊蝇。",
      "豪鲸逸其穴，天水成沧溟。",
      "岂无鱼鼈交，望望为所憎。",
      "物理有翕张，达人同废兴。",
      "幸无怵迫忧，聊复曲吾肱。"
    ],
    "type": "shi",
    "source": "chinese-poetry"
  },
  {
    "id": "973ebc2a-e1a6-41f4-8793-a73336fb65fa",
    "title": "感物二首  其二",
    "author": "戴表元",
    "dynasty": "元",
    "content": [
      "鱼目出泥沙，空村百金珍。",
      "豫章值拥辏，细细供蒸薪。",
      "论材何必多，适用即能神。",
      "托交何必深，寡求永相亲。",
      "鲍叔拙羁鲁，张生穷厄陈。",
      "茫然扳援际，岂意出风尘。"
    ],
    "type": "shi",
    "source": "chinese-poetry"
  },
  {
    "id": "ef5d212f-7d8a-4bb6-934c-eb9238ee761a",
    "title": "八月十六张园玩月得一字",
    "author": "戴表元",
    "dynasty": "元",
    "content": [
      "明河荡残云，青海收晚日。",
      "婆娑林端月，为我良久出。",
      "洗杯问劳苦，天女笑肸肸。",
      "月行虚空中，万古无损失。",
      "且可娱今宵，勿复思昨日。",
      "歌情天水遥，坐影入树密。",
      "嗔醒有微酒，徼诗或呼笔。",
      "仲容欢入林，怀祖娇在膝。",
      "初犹整裘褐，久乃忘冠栉。",
      "趋锵翻弈盘，笑傲惊帐室。",
      "宁来共喧呶，不许私暇逸。",
      "蚩蚩复扰扰，醉态不可一。",
      "情知此月下，此乐世无匹。",
      "月光本天性，清莹本其质。",
      "动定极渟涵，声沈转萧瑟。",
      "匆忙寄醉语，悟迟已难述。"
    ],
    "type": "shi",
    "source": "chinese-poetry"
  },
  {
    "id": "c5bf8134-b581-4fb8-8216-ed0400fa99e8",
    "title": "送乡友林耕道往信州因寄李明通",
    "author": "戴表元",
    "dynasty": "元",
    "content": [
      "卢公全盛时，桃李何纷纷。",
      "冠盖蔽白日，谈笑起青云。",
      "林翁我乡曲，同业又同门。",
      "如何三十年，白头始相闻。",
      "全家作楚鬼，只影穷江源。",
      "起手问曲折，口涩不肯言。",
      "宁非衣食牵，犹頼齿颊存。",
      "叹此皆有数，吾书已云云。",
      "下尽浮世尘，上通先天根。",
      "事来即顺受，不得劳悲欣。",
      "我老耕破砚，百钱混人群。",
      "听之如饮醇，油油至微醺。",
      "所恨各有役，东帆复西辕。",
      "平生李元礼，归为致寒暄。"
    ],
    "type": "shi",
    "source": "chinese-poetry"
  },
  {
    "id": "37931aa0-b8c9-4e5f-b29d-e5e5de48aeb8",
    "title": "鹿顶山朝晖轩为东玉师赋",
    "author": "戴表元",
    "dynasty": "元",
    "content": [
      "金鸡警神关，烛龙转严车。",
      "阴蒙欲销散，岩谷开嘘呀。",
      "忽然苍萝颠，涌出红莲华。",
      "天晖初照烁，六合无藏遮。",
      "而我灵台中，善根始萌芽。",
      "珍重慎消息，外物如尘沙。"
    ],
    "type": "shi",
    "source": "chinese-poetry"
  },
  {
    "id": "aa6396d2-9ad7-44b9-b5ea-0366008aab5d",
    "title": "邻友陈养直请赋山心楼",
    "author": "戴表元",
    "dynasty": "元",
    "content": [
      "诸峰何盘盘，四起如帷墙。",
      "试问客主谁，兹楼山中央。",
      "面势既环合，结构欲飞翔。",
      "我来名山心，一笑借胡床。",
      "左手南风弦，右手北斗浆。",
      "山灵亦我笑，夜梦车两厢。",
      "一坐三十秋，林篁鬰相望。",
      "花鸟天语默，烟云野行藏。",
      "开通勿障蔽，百世敢遗忘。"
    ],
    "type": "shi",
    "source": "chinese-poetry"
  },
  {
    "id": "4be910df-ae53-4f87-be26-2b4b8cfcd191",
    "title": "刈园诗为竺秀才作",
    "author": "戴表元",
    "dynasty": "元",
    "content": [
      "朝从园中去，暮从园中归。",
      "园中何所有，杂草青离离。",
      "刈少犹未觉，刈多还渐稀。",
      "岂忧筐筥频，要使牛羊肥。",
      "但放刈手缓，勿伤兰与葵。",
      "葵高叶难护，兰弱根易萎。",
      "惟彼恶草种，刈尽转蕃滋。",
      "此理不可诘，此语令人思。"
    ],
    "type": "shi",
    "source": "chinese-poetry"
  },
  {
    "id": "c2827748-b35a-4289-bcd5-20eb9f8b603c",
    "title": "送陈养晦赴松阳校官",
    "author": "戴表元",
    "dynasty": "元",
    "content": [
      "书生不用世，什九隠儒官。",
      "抱璞岂不佳，居贫良独难。",
      "陈子剡中秀，盛年早弹冠。",
      "尝搴丹丘云，亦窥沧海澜。",
      "仙真愿喜笑，鱼龙从盘桓。",
      "天风一吹激，却步赤松关。",
      "谅子太宇定，悠然置悲欢。",
      "但令怀居辈，极目劳追扳。"
    ],
    "type": "shi",
    "source": "chinese-poetry"
  },
  {
    "id": "fa181acd-0fbb-4510-9e7e-9e9a3cd2c90c",
    "title": "秋虫叹",
    "author": "戴表元",
    "dynasty": "元",
    "content": [
      "夏虫声渐微，秋虫声渐繁。",
      "微物何所知，时至不得闲。",
      "嗟我镜中发，亦复就凋残。",
      "凄然杂忧患，霜风埽茅菅。",
      "反不如彼虫，自得草莽间。",
      "所以达生士，逃名在空山。",
      "客居虽云乐，不如早知还。"
    ],
    "type": "shi",
    "source": "chinese-poetry"
  },
  {
    "id": "4f05052a-e676-41f2-813b-eea807e0ac2e",
    "title": "听琴行赠沈秀才",
    "author": "戴表元",
    "dynasty": "元",
    "content": [
      "君不见江南琴师海与聪，谁与传者梦溪公。",
      "又不见醉翁诗中沈夫子，听水作琴琴谱起。",
      "祇今人间何处无琴师，问渠端由渠未知。",
      "钱塘东风万人里，沈家还见奇男儿。",
      "沈家家住鸳湖曲，夜理渔丝朝采菊。",
      "菊苦难餐鱼又寒，弹出歌声寄凄独。",
      "近来携琴东海行，清音应滑如流鶑。",
      "湖园日暖百花叹，弹彻满树春风生。",
      "我不识琴识琴理，为君悲酸为君喜。",
      "相逢正值酒钱空，徉狂攘臂红尘市。",
      "琵琶阮咸休羡渠，相知岂须频曳裾。",
      "醉毛死久髯徐去，洗手空山修乐书。"
    ],
    "type": "shi",
    "source": "chinese-poetry"
  },
  {
    "id": "7be958dc-8e92-4334-82ce-0ebec037b85c",
    "title": "赤泥岭行",
    "author": "戴表元",
    "dynasty": "元",
    "content": [
      "种桑三年寒得衣，养犊作牛堪挽犂。",
      "生男祇解恋乡土，五日溪船催父归。",
      "行前仓庚后杜宇，去家渐近闻剡语。",
      "恨身不作田舍儿，骑竹抟沙绕墙户。",
      "人生衣饭取裁足，阿奴碌碌犹类福。",
      "献书觅举真下策，年少奔驰头已白。",
      "君不见燕山万里客更难，赤泥岭上春风寒。"
    ],
    "type": "shi",
    "source": "chinese-poetry"
  },
  {
    "id": "0706df6e-2446-44aa-bad4-f116c3cc21e2",
    "title": "建溪精舍得本字",
    "author": "戴表元",
    "dynasty": "元",
    "content": [
      "四山翛翛风日暖，白发看花惜春晚。",
      "当时衰草牧羊坡，今日池台红雾满。",
      "最怜幽篁手所植，儿戏成业亦千本。",
      "旧游聚散万事拙，客梦悲欢百年短。",
      "荒凉处处经战马，寒食家家浇祭碗。",
      "隃知地下不识醉，祇合生前寻酒伴。",
      "苍苔白石堪枕籍，野鸟清溪自弦管。",
      "同游飘扬正捷步，老我摧颓甘负眼。",
      "风床溽暑新候浊，江树飞云故人远。",
      "出城少事幸纵恣，赌令争欢君莫懒。"
    ],
    "type": "shi",
    "source": "chinese-poetry"
  },
  {
    "id": "4b3bc373-c9ba-4936-8254-45e61ca42ff6",
    "title": "夜寒行",
    "author": "戴表元",
    "dynasty": "元",
    "content": [
      "昨日天寒不成醉，今日天寒不成寐。",
      "醉迟得酒可强欢，寐少愁多频发喟。",
      "紫竿苇炬閙荒城，役夫遥作鹳鸭鸣。",
      "拥衾高枕未云苦，熟听但觉令人惊。",
      "乌孙黄鹄飞不返，辽城白骨填未满。",
      "朔风萧萧吹成旗，居人何如去人远。",
      "丈夫无成霜满须，沙场万里星河疏。",
      "南墙诗翁穷据炉，北窗少年犹读书。"
    ],
    "type": "shi",
    "source": "chinese-poetry"
  },
  {
    "id": "cdb589f3-86d9-4f0d-aa64-932fd480ff6d",
    "title": "骑马行答赠吴中张子潜乡贡",
    "author": "戴表元",
    "dynasty": "元",
    "content": [
      "君不见天上续弦胶，又不见海外切玉刀。",
      "傍人错愕心自快，痕迹过眼无秋毫。",
      "吴江先生淮海客，长篇大章歌落托。",
      "白袍只作东土音，黑头曾射南宫策。",
      "霜清水落芙蓉开，酒酣独上吴王台。",
      "缄书右望寄飞鸟，乘风忽拟穿蓬莱。",
      "人生相逢不在早，贾生太少颜生老。",
      "兴来亦欲向西游，约君骑马阊门道。"
    ],
    "type": "shi",
    "source": "chinese-poetry"
  },
  {
    "id": "305248f5-3961-4e26-b8b8-ea8150d161be",
    "title": "自信上归游石门访故人毛仪卿镇卿兄弟作长句赠之",
    "author": "戴表元",
    "dynasty": "元",
    "content": [
      "山开未开白云梯，人行不行青麦溪。",
      "五年清梦隔蚁穴，千里飞尘深马蹄。",
      "重来交游亦笑乐，但觉几杖烦提携。",
      "门闲霜叶无数积，风定水禽时一啼。",
      "药草春暄夜更长，木兰花下听天鸡。"
    ],
    "type": "shi",
    "source": "chinese-poetry"
  },
  {
    "id": "5b27c385-27ad-4ea1-99e1-83ce1f4d2747",
    "title": "昨日行",
    "author": "戴表元",
    "dynasty": "元",
    "content": [
      "种树莫种垂杨枝，结交莫结轻薄儿。",
      "杨枝不耐秋风吹，薄交易结还易离。",
      "君不见昨日书来两相忆，今日相逢不相识。",
      "不如杨柳犹可久，一度春风一回首。"
    ],
    "type": "shi",
    "source": "chinese-poetry"
  },
  {
    "id": "f38c669a-1a57-4541-8e16-f3632feb2206",
    "title": "招子昂饮歌",
    "author": "戴表元",
    "dynasty": "元",
    "content": [
      "与君相逢难草草，与君相逢苦不早。",
      "人生何处小泥涂，此日飘零武林道。",
      "武林城中马如云，闭屋狂歌人不闻。",
      "狂歌自笑君亦笑，依然狂绝不如君。",
      "君歌岂是真狂者，青衫少日春潇洒。",
      "至今俊笔五花纹，最惜青眸十步下。",
      "虚名何用等灰尘，不如世上蓬蒿人。",
      "黄金偏趋不贫室，白发难老无愁身。",
      "风雨无情亦如此，凄凄但聒穷人耳。",
      "不见朱楼高到天，凤箫龙管连朝起。",
      "连朝笙管可奈何，我歌且止须君歌。",
      "青天白雪望不极，坐见绿水生层波。",
      "我生胡为被狂恼，江头鱼肥新酒好。",
      "从今作乐拚醉倒，与君相逢难草草。"
    ],
    "type": "shi",
    "source": "chinese-poetry"
  },
  {
    "id": "5f8da01a-e05a-4cfe-af68-5309e9e2cce0",
    "title": "雁南飞",
    "author": "戴表元",
    "dynasty": "元",
    "content": [
      "雁南飞，飞且鸣。",
      "我不爱尔绝汉排云之健翼，爱尔秋来意气各有适。",
      "江湖万里同风声，风声万里秋萧索，山乡田荒水乡薄。",
      "不应专为稻粱来，得饱自住今亦乐。",
      "群飞嘹唳奈尔何，青天茫茫无网罗。",
      "谁知世有苦心者，夜半闻声悲转多。",
      "雁南飞，劝尔飞时莫近征妇舍，手触边衣添泪下。",
      "更莫飞近贫士屋，弦绝樽空怨凄独。",
      "雁南飞，飞且止，世事惊人例如此。",
      "我昔扁舟五湖水，年年见尔秋风里。",
      "如今未断少年情，一度雁来心一惊。",
      "今年雁来明年去，明年去去江南路。",
      "欲将书寄去边人，明年认作书回处。"
    ],
    "type": "shi",
    "source": "chinese-poetry"
  },
  {
    "id": "20bb727e-321d-4a1c-a811-55149579fada",
    "title": "剡氏饥",
    "author": "戴表元",
    "dynasty": "元",
    "content": [
      "剡氏饥，山前山后寻蕨萁。",
      "𣃁萁得粉不满掬，皮肤皴裂十指秃。",
      "皮皴指秃不敢辞，阿翁三日不供糜。",
      "不如抛家去作挽船士，却得家人请官米。"
    ],
    "type": "shi",
    "source": "chinese-poetry"
  },
  {
    "id": "1a95095c-c2f7-40d8-98ac-04d9ccfd6541",
    "title": "俞光远父子归马嶴兼托问讯故旧",
    "author": "戴表元",
    "dynasty": "元",
    "content": [
      "君不见深山野马生龙驹，又不见荒林老鹰鸠作雏。",
      "男儿似种世所少，俞郎三世成清儒。",
      "祇今道路满尘土，大袖已觉妨奔趋。",
      "提携逐食何足羡，羡子有策宁亲躯。",
      "蠲符昼行鸡犬静，餐钱下岁鲑鱼须。",
      "机神有余自静重，蔚蔚老气生眉须。",
      "高堂百客森冠裾，四座指点看明珠。",
      "谁能对此心不动，归来转觉群儿愚。",
      "峡南云深山气冷，今岁亦闻愁旱枯。",
      "但怜四壁愈憔悴，傍人解笑吾人迂。",
      "书来隔宿发梦寐，便买舴艋随僮奴。",
      "山篱语喧听楖栗，晚阁妆罢悬蜘蛛。",
      "暂违相见喜定剧，胜似朝夕趋庭隅。",
      "因子此去传区区，先从贤翁到吾徒。",
      "刘郎癯绝今更癯，香岩老人安稳无。"
    ],
    "type": "shi",
    "source": "chinese-poetry"
  },
  {
    "id": "cc6d58c9-0d09-4e0b-b5dd-f252859e21a4",
    "title": "采藤行",
    "author": "戴表元",
    "dynasty": "元",
    "content": [
      "君不见四明山下寒无粮，九月种麦五月尝。",
      "一春辛苦无别业，日日采藤行远冈。",
      "山深无虎行不畏，老少分山若相避。",
      "忽然遇藤随意斫，手触藤花落如猬。",
      "藤多力困一颦呻，对面闻声不见人。",
      "日昃将来各休息，妻儿懒拂灶中尘。",
      "须臾叩门来海贾，大藤换粮论斛数。",
      "小藤输市亦值钱，籴得官粳甜胜乳。",
      "明朝满意作晨炊，饱饭入山须晚归。",
      "南村种麦空早熟，逐日扃门忍饥哭。"
    ],
    "type": "shi",
    "source": "chinese-poetry"
  },
  {
    "id": "134c3d67-7ef0-4277-8dfe-61d3798719a3",
    "title": "杖锡虎",
    "author": "戴表元",
    "dynasty": "元",
    "content": [
      "杖锡山中深，与世绝往还。",
      "从来称是仙圣窟，虎暴不得奸其间。",
      "今年山神大失职，虎来山前搏人食。",
      "传闻此义我亦怪，历问更为居者惜。",
      "杖锡山中民，犷健疏农耕。",
      "老稚为樵壮为猎，朝朝暮暮山中行。",
      "山獐野雉收当粮，天寒果熟霜狸香。",
      "腰弓度垅矢插房，黄茅覆溪机半张。",
      "鸟啼犬奔风箭急，机鸣未发且前立。",
      "平生闻虎不识面，颠倒穷途忽相及。",
      "惊呼顿迅声渐微，妻儿骇呀不即归。",
      "循踪走至设机处，但有血渍斓斑衣。",
      "呜呼哀哉乎，此民良足悲。",
      "呜呼嗟哉乎，此事不足疑。",
      "吾闻以毒殃物者，物亦以毒殃其身，我不敢以尔为仁。",
      "以饵钩物者，物亦钩尔以为饵，我不敢以尔为智。",
      "杖锡山，山绝深，无虎不必古，有虎不必今。",
      "天生此物居山林，有虎无虎视尔心。",
      "但令尔心无干戈，虎居深山奈尔何。"
    ],
    "type": "shi",
    "source": "chinese-poetry"
  },
  {
    "id": "043d9467-3358-42ce-b146-5c11faa0eaa7",
    "title": "少年行赠袁养直",
    "author": "戴表元",
    "dynasty": "元",
    "content": [
      "我昔如君初冠时，见君垂角儿童嬉。",
      "君今长大一如我，但少头上斑斑丝。",
      "诵书如流日千纸，更出清言洗纨绮。",
      "明珠在侧真自失，挟册茫洋吾老矣。",
      "人言四十当著书，春风半负黄公垆。",
      "僮奴哂笑妻子骂，一字不给饥寒躯。",
      "儒学无成农已惰，履穷始悔知无奈。",
      "人生少年还易过，请君努力无如我。"
    ],
    "type": "shi",
    "source": "chinese-poetry"
  },
  {
    "id": "e5caef69-e758-4aea-9d52-af25ff70c81e",
    "title": "义蜂行",
    "author": "戴表元",
    "dynasty": "元",
    "content": [
      "山翁爱蜂如爱花，山蜂营蜜如营家。",
      "蜂营蜜成蜂自食，翁亦藉蜜裨生涯。",
      "每当山蜂采花出，翁为守关司徼遮。",
      "朝朝暮暮与蜂狎，颇识蜂群分等差。",
      "一蜂最大正中处，千百以次分来衙。",
      "丛屯杂聚本无算，势若有制不敢哗。",
      "东园春晴草木媚，漫天蔽野飞横斜。",
      "须臾骈翼致隽永，戢戢不翅输牛车。",
      "似闻蜜成有所献，俦类不得先摩牙。",
      "重防覆卫自严密，虽有毒螫何由加。",
      "一朝大蜂出不戒，舂容靓饰修且姱。",
      "蜻蜓忽来伺其怠，搏击少坠遭虾蟆。",
      "群蜂仓皇迷所适，谒走欲死声呀呀。",
      "求之不得久乃定，复结一聚犹如麻。",
      "我来访翁亲目睹，搏髀不觉长咨嗟。",
      "翁言蜂种幸蕃盛，众以义聚犹堪嘉。",
      "乌衣槐安传自古，蛮触分据两角蜗。",
      "虽云仿佛存国族，徒以纪异其辞夸。",
      "博劳舅妇恨翼短，鳖灵异姓争荒遐。",
      "岂如兹蜂互推举，一体同气无疵瑕。",
      "我怜翁言私诮责，扶伤早愧隋侯蛇。",
      "况伊二毒俱下类，琐细不足劳鞭挝。",
      "前尤往悔俱勿论，事会倚仗来尚赊。",
      "新房才成蜂未壮，旧房委弃坠泥沙。"
    ],
    "type": "shi",
    "source": "chinese-poetry"
  },
  {
    "id": "ff979747-276f-465d-9bf3-ffb330096e65",
    "title": "雪后况湖歌",
    "author": "戴表元",
    "dynasty": "元",
    "content": [
      "君不见明州城中日月湖，萦蓝缭白如画图。",
      "良时乐游古亦有，何人破雪浮官厨。",
      "金猊暖压红氍毹，紫貂醉拂青珊瑚。",
      "麈尾高悬前唾壶，使君霜髯双脸朱。",
      "同时僚客总豪秀，陆池阆苑罗仙儒。",
      "名谈锋凑初不恶，安得玉人歌缕珠。",
      "似闻州民喜公出，终日绕岸狂欢呼。",
      "淫弦浊管何足道，入耳得此成真娱。",
      "城尖数峰大糢糊，山郭何路通樵苏。",
      "年年腊前得三白，乐岁仍然多饿夫。",
      "定知新年稍安乐，风流使君江左无。"
    ],
    "type": "shi",
    "source": "chinese-poetry"
  },
  {
    "id": "4184b268-eb68-4511-86d5-1ef58842aefe",
    "title": "山苕行",
    "author": "戴表元",
    "dynasty": "元",
    "content": [
      "苕花如云色如雪，万垅千溪看不绝。",
      "风吹日炙自鲜明，弃在空云谁爱悦。",
      "遭逢偶入山人手，缚作蓬菘扫尘帚。",
      "髯疏发落已萧然，时对西风一回首。",
      "人间贵贱不须论，此物古来从至尊。",
      "犹胜长抛霜露里，秋虫野燐愁枯根。"
    ],
    "type": "shi",
    "source": "chinese-poetry"
  },
  {
    "id": "ea6c00d4-4479-4541-be40-f3e514b52106",
    "title": "啄木行赠净珇上人",
    "author": "戴表元",
    "dynasty": "元",
    "content": [
      "东园嘹嘹还剥剥，有鸟晨饥啄霜木。",
      "天寒虫豸得几何，爪觜披猖良为腹。",
      "华堂蝙蝠添毛衣，飞蚊净尽何处归。",
      "海山野鹤亦有饥，饥绝不向人前飞。"
    ],
    "type": "shi",
    "source": "chinese-poetry"
  },
  {
    "id": "d5def20d-6ce3-46ea-b3f7-6b6efa2aaee1",
    "title": "又坐隠辞",
    "author": "戴表元",
    "dynasty": "元",
    "content": [
      "快马疾驰，不如徒步。",
      "多金善贾，不如躬耕。",
      "日食八珍，不如强饭。",
      "封侯万里，不如还乡。",
      "我观古来丈夫子，何用桑弧蓬矢射四方。",
      "苏秦生为六印役，主父死愿五鼎烹。",
      "不如诸葛草间谈管乐，陶潜醉里傲羲皇。",
      "南面之尊何如于据梧之贱，环辙之智无预于荷𦰏之狂。",
      "高冈峻谷久亦变，青天白日昼夜行茫茫。",
      "胡为忧愁浪自苦，百年齿发谁得长坚强。",
      "不如掩关扫迹成坐隠，清斋永日一炉香。"
    ],
    "type": "shi",
    "source": "chinese-poetry"
  },
  {
    "id": "20b9beca-938a-453a-80eb-89fe0e8cf4bd",
    "title": "赋意未畅复拾前韵之余者作广坐隠辞",
    "author": "戴表元",
    "dynasty": "元",
    "content": [
      "我作坐隠辞，客来问我坐隠方。",
      "开门进客还复坐，为客历落言其详。",
      "隠朝市，我不能冲尘冒暑走遑遑。",
      "隠江湖，我不能披蓑戴笠操舟航。",
      "隠山林，山林白昼行虎狼。",
      "隠田里，田里赤立无资粮。",
      "穷观六合内，投隠几无乡。",
      "是以古来人，失路多猖狂。",
      "或隠伶官侠客，或隠药肆僧房。",
      "或为君平隠卖卜，或称陶朱隠行商。",
      "虽能逃世网，于事未为良。",
      "况我难携一身隠，二亲白发垂高堂。",
      "神仙拔宅古亦有，无翼不得高飞飏。",
      "不然少自屈，归去隠耕桑。",
      "随佣竭作既无一夫力，买田筑室又乏千金装。",
      "僮奴揶揄亲友弃，往往人厄非天殃。",
      "悲来俯仰寻隠处，欲亲书册依杯觞。",
      "引酒未一酌，狂风鬰律冲肝肠。",
      "读书未一卷，噫呜感慨泪浪浪。",
      "酒能触人生愤激，书能览古知兴亡。",
      "非徒不足充隠具，反缘二物来自戕。",
      "复杯掩卷且默坐，气定始觉如平常。",
      "因思世上百千事，是非荣辱俱可忘。",
      "杨朱墨翟悲泣两无益，伯夷叔齐浪死埋首阳。",
      "不如随缘委运祇块坐，冥心径往游黄唐。",
      "不论辨，不忧弹射相摧伤。",
      "不还往，不忧风露沾衣裳。",
      "人生衣食分已定，登途役役空自忙。",
      "不见啄木鸟，终朝一饱如不偿。",
      "不见守蓍龟，穷年引息泥中藏。",
      "目前伸屈君莫问，此鸟孰与龟年长。",
      "坐叹自笑客亦叹，烟□暗室生天光。"
    ],
    "type": "shi",
    "source": "chinese-poetry"
  },
  {
    "id": "e1deeb9b-5140-42f3-a693-71adb2116b89",
    "title": "行妇怨次李编校韵",
    "author": "戴表元",
    "dynasty": "元",
    "content": [
      "赤城岩邑今穷边，路傍死者相枕眠。",
      "惟余妇女收不杀，马上娉婷多少年。",
      "蓬头垢面谁氏子，放声独哭哀闻天。",
      "传闻门阀甚辉赫，谁家避匿山南巅。",
      "苍黄失身遭恶辱，鸟畜羊縻驱入燕。",
      "平居邻墙不识面，岂料万里从征鞭。",
      "酸风吹蒿白日短，天地阔远谁当怜。",
      "君不见居延塞下明妃曲，惆怅令人三过读。",
      "又不见蔡琰十八胡笳词，惭貌千年有余戮。",
      "偷生何必妇人身，男儿无成同碌碌。"
    ],
    "type": "shi",
    "source": "chinese-poetry"
  },
  {
    "id": "9c502175-f7a3-4eb2-b918-9a650aa0d711",
    "title": "飞花行赠马衢州",
    "author": "戴表元",
    "dynasty": "元",
    "content": [
      "山上风花山下飞，花飞欲尽山翁归。",
      "归来亦自忘行迹，但觉满地红依依。",
      "余花更惜随春去，溪上游人山下路。",
      "恋家渔父断来踪，难老刘郎记前度。",
      "花开花落春风前，我昔与翁同少年。",
      "祇今鹤去但华表，何处鸟啼悲杜鹃。",
      "游人自游春自暮，从翁问花花不语。",
      "且当向花日日醉，醉倒花前学花舞。"
    ],
    "type": "shi",
    "source": "chinese-poetry"
  },
  {
    "id": "9fc96d41-34d7-44ee-8e25-ae39abcb5b2f",
    "title": "织锦回文",
    "author": "戴表元",
    "dynasty": "元",
    "content": [
      "君不见秦州城中双蔕花，春风吹散著流沙。",
      "流沙千萦复万转，织入彩机歌不断。",
      "歌不断，可奈何，人生富贵忧患多。",
      "不如穷山馌田妇，白头不识迁移苦。"
    ],
    "type": "shi",
    "source": "chinese-poetry"
  },
  {
    "id": "de4800fe-4230-407b-8bbd-b7e1e4caf833",
    "title": "石湖范至能尝作姑恶词以为妇怨非天下之为妇者所愿闻故作续姑恶词以广之",
    "author": "戴表元",
    "dynasty": "元",
    "content": [
      "姑恶姑不恶，人言姑恶人岂知，为姑作妇百不辞。",
      "妇在姑尚可，妇死姑方悲。",
      "恐伤姑意不敢违，化作异物鸣无时。",
      "姑不恶，姑不恶，怨姑还当被姑责。",
      "但愿生身复作妇，死别不如生见乐。"
    ],
    "type": "shi",
    "source": "chinese-poetry"
  },
  {
    "id": "608750ce-6f45-4ae2-b7c8-74ac88bca6c8",
    "title": "余博士家猫相乳歌",
    "author": "戴表元",
    "dynasty": "元",
    "content": [
      "上饶余宗钟鼎家，孙枝十世犹清华。",
      "南昌博士最贤者，膝下烨烨开绯牙。",
      "我行其庭值供顿，食指半千声不哗。",
      "女帨男鞶况修谨，冠立童趋知等差。",
      "江南族聚盛亦有，如此礼法嘻可嘉。",
      "长公公退忽语我，瑞猫之篇题满车。",
      "二雌同时各生子，一雌病僵如卧瓜。",
      "一雌端来代其乳，顾睨恳恻呼嘤哑。",
      "子众身疲乳亦竭，病母起将新乳加。",
      "天寒绣褥更枕藉，日暖花砖群戏拏。",
      "我怜二猫有至性，欲脱毛尾升笄珈。",
      "北平将门粱肉窟，此事尚得昌黎夸。",
      "公家儒化鬰积久，义感宜可驯豚猳。",
      "愿公尽力持阃范，弥补始终无阙瑕。",
      "不见古来歌舞地，祇余猿鹤与虫沙。"
    ],
    "type": "shi",
    "source": "chinese-poetry"
  },
  {
    "id": "17b43c00-1598-4a4f-a702-33cea2b08ddf",
    "title": "赠天台潘山人",
    "author": "戴表元",
    "dynasty": "元",
    "content": [
      "老潘双眸如绀珠，带以秋阳朝露之清腴。",
      "山形水态出没千百变，经君指顾不得藏锱铢。",
      "我昔少年好狂走，风餐雨沐逐逐忘朝晡。",
      "至今卧游想共处，但觉云涛烟瘴千里行须臾。",
      "匡庐春风钟阜云，彭浪之矶大小飞来孤。",
      "秦淮震泽洞庭野，峨眉缥缈南接五岭东苍梧。",
      "归来把锄剡山下，有时一竿钓月贺家湖。",
      "笼鹰枥马困羁束，每逢风鸣草惊动号呼。",
      "闻君谈诊到骨髓，褰衣振迅恨不六翮生形躯。",
      "寻牛卜龙古所有，君家祖孙三叶传青乌。",
      "人言河流可移山可凿，秦皇汉武已类愚公愚。",
      "相留徘徊山南山北一百里，胜处忽然开酒壶。",
      "问渠刘伶一童一锸欲何用，且可从我日日醉倒黄公垆。"
    ],
    "type": "shi",
    "source": "chinese-poetry"
  },
  {
    "id": "d09ac70a-9b8c-4ca4-81d6-615d5e532be7",
    "title": "范文正公黄素小楷昌黎伯夷颂盖宋皇祐三年十一月在青社所书以遗京西转运使苏公舜元者也后二百四十年大兴李侯戡得此本于燕及南来守吴乃文正公乡里即访公子孙以畀之范氏喜而索诗为赠",
    "author": "戴表元",
    "dynasty": "元",
    "content": [
      "有耳不听下里巴人，有手不写剧秦美新。",
      "天生灵物寄我体，可惜秽弃同埃尘。",
      "清风百世希文老，一字流传今是宝。",
      "谁知堂堂伯夷颂，曾借春晖发枯槁。",
      "韩子也复英雄姿，冰寒斗峻余文辞。",
      "吹嘘自起北海隠，脍炙聊慰西山饥。",
      "天荒地老精灵在，处处江湖红散彩。",
      "青离孔氏忽自归，今遇龚侯如有待。",
      "世情爱古兼爱奇，书奴满眼非吾师。",
      "请君焚香盥手拜此帖，归洗人间儿女痴。"
    ],
    "type": "shi",
    "source": "chinese-poetry"
  },
  {
    "id": "06467ae5-2377-4be9-9309-ed2a8f919451",
    "title": "送程敬叔教谕赴建平",
    "author": "戴表元",
    "dynasty": "元",
    "content": [
      "尔之王父东诸侯，朱门行马高修修。",
      "严君家学又继美，年少乡书推上游。",
      "我生苦晚百无益，犹及步趋陈太丘。",
      "飘零不死见三世，尔复预此能言流。",
      "风神清羸谈炙毂，生理萧条书汗牛。",
      "今年别我忽远役，天马放靶难停留。",
      "问渠何官县博士，横山之西江东陬。",
      "此邦固是吴楚会，风淳土朴衣冠稠。",
      "亦闻岩谷多古迹，最喜道途稀使驺。",
      "公堂讲罢看山坐，香鼎茶铛相劝酬。",
      "热官千骑岂不好，白日公庭愁督邮。",
      "饮水茹药善自爱，岁晚相期钓沧洲。"
    ],
    "type": "shi",
    "source": "chinese-poetry"
  },
  {
    "id": "ce4aa446-ad52-4017-bb59-305c8f58e68f",
    "title": "题陈贵白畬斋",
    "author": "戴表元",
    "dynasty": "元",
    "content": [
      "海山作农农较苦，累级开畬烧宿莽。",
      "畬成得粟不偿劳，岁晚空瓶误饥鼠。",
      "不如陈郎腹果然，日日闭门耕纸田。",
      "余粮尚许饷远客，植来时和南风篇。"
    ],
    "type": "shi",
    "source": "chinese-poetry"
  },
  {
    "id": "4742476b-63ed-4e28-bced-40e4572244eb",
    "title": "余既题畬斋有闻纸田之说而笑者复作长篇",
    "author": "戴表元",
    "dynasty": "元",
    "content": [
      "学农无年尤可待，学儒无成祇益馁。",
      "羡君终岁作书痴，聚室嗷嗷穷不悔。",
      "客来问计何所出，一饱自悬𫗴粥外。",
      "平生据案畎亩心，汗简为犂笔为耒。",
      "蘗芽百氏草避耨，膏泽群经泉赴浍。",
      "日高洛诵乌鸟悦，夜半吴吟风雨会。",
      "世间粱谷何足道，开卷穰穰心欲醉。",
      "旅熏辟蠹防雀鼠，更缮巾箱筑仓廥。",
      "古言乐岁生礼义，先见儒门消鄙悖。",
      "租符且免里正索，子本时容书客侩。",
      "东邻有田多牛翁，日执牙筹亲细碎。",
      "囷粮竟作谁腹饱，骑吏惊惶汗流背。",
      "此时畬斋谈无事，峨冠正与周孔对。",
      "礼义适口即为味，牛心菊苗皆可脍。",
      "我诗君意两自知，且勿𫍢𫍢语儿辈。"
    ],
    "type": "shi",
    "source": "chinese-poetry"
  },
  {
    "id": "902324e8-d490-41b1-b353-5b9fb343055a",
    "title": "剡笺送任叔实",
    "author": "戴表元",
    "dynasty": "元",
    "content": [
      "剡溪春水碧鳞鳞，剡水野藤如乱云。",
      "剡人伐藤就溪洗，匠出素笺黄土纹。",
      "大笺敷腴便竿牍，小笺轻盈日千束。",
      "我昔少年贪著纂，累笥连箱输不足。",
      "年来弃置百事休，引腕就书如畏囚。",
      "有时得笺不自爱，杜曲蛮歌相献酬。",
      "世人贵贱随人好，西家弃物东家宝。",
      "退笔成山何足道，为我攻修太玄草。"
    ],
    "type": "shi",
    "source": "chinese-poetry"
  },
  {
    "id": "e73c85ad-c0ee-4dfc-8a83-7f74a23f4ed7",
    "title": "次韵和郭祐之双桔堂赵母寿诗",
    "author": "戴表元",
    "dynasty": "元",
    "content": [
      "严亲不待高官秩，一刻欢娱胜千日。",
      "赵郎宦薄母八旬，自采芳甘充俎实。",
      "堂前酣酣双桔红，童儿见客笑满容。",
      "有田得耕我亦去，绣衣御史语生风。"
    ],
    "type": "shi",
    "source": "chinese-poetry"
  },
  {
    "id": "42a44e9a-f97c-47a5-9cad-34e041f079d5",
    "title": "醉歌赠袁茂才",
    "author": "戴表元",
    "dynasty": "元",
    "content": [
      "君休呫嗫语，我欲颠狂歌。",
      "君语虽工不可多，我歌颠狂如我何。",
      "君不见苏季子，腰横六印车如水，奇祸一朝生口齿。",
      "又不见朱买臣，朱绶煌煌不庇身，不如会稽喑哑人。",
      "南山山头北山下，亦有骑牛唱歌者。",
      "行人不诃官不问，歌罢牛归卧牛舍。",
      "我歌属君君为歌，桃花醉面春风和。",
      "君歌不成春亦老，虚客江城车马道。",
      "明日酒醒应绝倒，剡源溪上看芳草。"
    ],
    "type": "shi",
    "source": "chinese-poetry"
  },
  {
    "id": "8052ef27-e543-4d18-9fb9-aa783e147010",
    "title": "题范道士来鹤亭",
    "author": "戴表元",
    "dynasty": "元",
    "content": [
      "仙客已骑黄鹤去，道人自爱白鸥闲。",
      "白鸥万里犹可狎，黄鹤已去何由还。",
      "借君刚风七龙辔，返此灵物三神山。",
      "天空海阔望不极，回首正落樊笼间。"
    ],
    "type": "shi",
    "source": "chinese-poetry"
  },
  {
    "id": "1edd865d-6b5a-4769-8827-f31a1a58fbc0",
    "title": "题李伯时画五马图",
    "author": "戴表元",
    "dynasty": "元",
    "content": [
      "呜呼良马不世出，今人但寻李侯笔。",
      "五龙忽堕白云乡，海角孤臣看自失。",
      "太平天子开明堂，前驱麒麟后鸾凰。",
      "当时此马来万里，想见顾盼生风霜。",
      "龙眼老仙亦如此，挥毫谈笑群公里。",
      "官闲禄饱少尘埃，雾阁云窗天上起。",
      "风流转眼余山河，人间荆棘何其多。",
      "临风卷图三太息，此马今存知奈何。"
    ],
    "type": "shi",
    "source": "chinese-poetry"
  },
  {
    "id": "5c24c4fa-63b9-454f-9c8e-9c5ae9d42f5f",
    "title": "孙使君飞蓬亭",
    "author": "戴表元",
    "dynasty": "元",
    "content": [
      "江南泽国多烟水，年少轻身作游子。",
      "适来衰懒畏奔驰，忽见飞蓬平地起。",
      "飞蓬主人人中仙，曾乘千斛凌风船。",
      "船头画鼓催行酒，船尾红妆歌采莲。",
      "收篙卷纶今尚乐，却悔从前风浪恶。",
      "青云裘褐一鸥身，白发山林五湖客。",
      "我来花雾红霏霏，此蓬如山何处飞。",
      "但当共坐索酩酊，溪塘过雨春鱼肥。",
      "君不见鸱夷名成沧海去，富贵畏人如脱兔。",
      "又不见羊裘钓客桐江上，一出张皇动星象。",
      "何如飞蓬主人亭上饮，醒与客论酣即寝。",
      "寝酣忽作江湖梦，风雨漂摇蓬不动。"
    ],
    "type": "shi",
    "source": "chinese-poetry"
  },
  {
    "id": "9bd2d2d7-ef87-449b-bf98-91d100e08113",
    "title": "题岘山图",
    "author": "戴表元",
    "dynasty": "元",
    "content": [
      "山头种石悬苍云，山下急流风卷纹。",
      "何年荒碑当岭立，龟趺圭首犹鳞皴。",
      "神龙驱毫鬼输墨，羊公精神荆楚色。",
      "想当意匠经营初，已尽东南烟雾迹。",
      "从来登览非真游，襄人正乐吴人愁。",
      "尊前邹湛亦不恶，江山千古同悠悠。",
      "君不见征南后来人姓杜，自喜作碑心更苦。",
      "祇留陈迹笑痴迷，行客何曾泪如雨。"
    ],
    "type": "shi",
    "source": "chinese-poetry"
  },
  {
    "id": "0f10e0ec-76a3-41fb-873d-523488a4e1c7",
    "title": "看花曲",
    "author": "戴表元",
    "dynasty": "元",
    "content": [
      "种花郎君爱花好，看花儿女笑花老。",
      "墙东花开閙喧喧，马蹄蹴醉墙西草。",
      "游人贱草只看花，明日重来还可嗟。",
      "但见萋迷青覆地，千红万紫成泥沙。",
      "君不闻明妃当年辞汉宫，黄云塞下白杨风。",
      "一朝边亭静烽火，诏书自议麒麟功。",
      "又不闻马嵬山前玉环血，岁岁春风吹不灭。",
      "词人正赏浯溪碑，千秋妖恨无人说。",
      "红颜误人何足怜，花开花谢春风前。",
      "犹胜凄凉后庭树，离歌未断江南暮。"
    ],
    "type": "shi",
    "source": "chinese-poetry"
  },
  {
    "id": "c00b2069-4244-4ee3-bf4c-dd9eb42d1295",
    "title": "东门行二首  其一",
    "author": "戴表元",
    "dynasty": "元",
    "content": [
      "春风颠狂卷地起，吹动江城寒劫灰。",
      "江城千家丹碧窟，过眼不复余楼台。",
      "九辀烛龙竟为尔，六尺海鸱安在哉。",
      "平原无人金谷散，惆怅东门归去来。"
    ],
    "type": "shi",
    "source": "chinese-poetry"
  },
  {
    "id": "64ccb911-a2bc-49ac-ad7c-0af47292e7a7",
    "title": "东门行二首  其二",
    "author": "戴表元",
    "dynasty": "元",
    "content": [
      "松枝可餐不可久，蕨萁可舂难入手。",
      "书生身业值无年，翰墨千囷不充口。",
      "烟州何客钓寒鱼，江郭谁门倚残柳。",
      "琴台歌管无处寻，惆怅东风几回首。"
    ],
    "type": "shi",
    "source": "chinese-poetry"
  },
  {
    "id": "c59f287a-9c36-455f-8d78-b0e72a1bf718",
    "title": "江行杂书",
    "author": "戴表元",
    "dynasty": "元",
    "content": [
      "荒城日暮秋江长，𫁂䅉野熟秋风香。",
      "青天茫茫不知处，扁舟卧入菰蒲乡。",
      "波深浪静鱼鸭乐，遥林堕影同飞扬。",
      "平生见画无此本，便欲默写悬高堂。",
      "须臾雷雨涨深墨，渔户悉闭收牛羊。",
      "篙人软语似怜我，拗蓬盖头编蒿床。",
      "此时残怒尚什七，潇洒幸为清蚊蝱。",
      "无人静觉物性出，蚯蚓草虫歌晚凉。",
      "铜山乳窦青最远，羞缩不似来时妆。",
      "但余田鸟如匹练，双双飞点暗烟黄。",
      "山川一日几变态，人事百年安可常。",
      "停舟起问鱼酒户，此地几年成战场。",
      "虹梁羽化新起废，白骨无数埋前冈。",
      "惆怅令人百忧起，饮客正酣歌发狂。",
      "坐中悲乐谁竟是，归来玉兔摇沧浪。"
    ],
    "type": "shi",
    "source": "chinese-poetry"
  },
  {
    "id": "617d6431-ae00-4045-bc42-5f7188fe90bb",
    "title": "吴姬曲五首  其一",
    "author": "戴表元",
    "dynasty": "元",
    "content": [
      "吴姬来，吴船荡漾湖花开。",
      "隔堤迎笑欲飞举，不用少年多桨催。",
      "问君青春得几许，看取架上红玫瑰。"
    ],
    "type": "shi",
    "source": "chinese-poetry"
  },
  {
    "id": "3f94a1d3-91e7-4424-9342-92d94d32d526",
    "title": "吴姬曲五首  其二",
    "author": "戴表元",
    "dynasty": "元",
    "content": [
      "吴姬歌，歌声宛宛歌情多。",
      "当尊一阕且呼酒，酒遍余声无奈何。",
      "春风颠狂亦如我，坐见花外摇湖波。"
    ],
    "type": "shi",
    "source": "chinese-poetry"
  },
  {
    "id": "6215703d-dab6-431d-b775-9733871bbe33",
    "title": "吴姬曲五首  其三",
    "author": "戴表元",
    "dynasty": "元",
    "content": [
      "吴姬舞，朝看成云暮看雨。",
      "偶然欲笑一回眸，锦段金钱落如土。",
      "谁家学取野鸳鸯，终日痴迷弄沙浦。"
    ],
    "type": "shi",
    "source": "chinese-poetry"
  },
  {
    "id": "6f7a6a52-76a0-4b19-8864-3085e440c609",
    "title": "吴姬曲五首  其四",
    "author": "戴表元",
    "dynasty": "元",
    "content": [
      "吴姬醉，浓花烂蕊春憔悴。",
      "当筵赌令讳空拳，忘却拈三并数四。",
      "坐中痴客尽偷看，翠軃云翘欹不坠。"
    ],
    "type": "shi",
    "source": "chinese-poetry"
  },
  {
    "id": "2517a971-c6fe-4a37-bfcc-ef6fa3525a46",
    "title": "吴姬曲五首  其五",
    "author": "戴表元",
    "dynasty": "元",
    "content": [
      "吴姬归，潮光烛影红辉辉。",
      "中心有语不敢吐，安得作月生汝衣。",
      "明朝花下更须醉，放取后园鶑燕飞。"
    ],
    "type": "shi",
    "source": "chinese-poetry"
  },
  {
    "id": "0a542d22-9cbf-412c-8fb6-00f6f1d216e2",
    "title": "达观亭歌为建康徐氏作",
    "author": "戴表元",
    "dynasty": "元",
    "content": [
      "天风飒爽岩曦开，云溪萦环芳树来。",
      "林栖岛处眼未识，何人择胜诛荒莱。",
      "仙迹著人清辟易，徐郎襟怀赵郎笔。",
      "经营须通山鬼意，开凿曾烦祖龙力。",
      "高亭一区尤绝尘，沧浪捧足芙蓉云。",
      "凭危醉歌敞花气，九衢尘土何纷纷。",
      "客来问名名达观，对此心情转萧散。",
      "想见千秋争战场，只把云霞眼中换。",
      "浮名绊人兹可怜，飞鸦落日钓窗前。",
      "何时真脱尘缨去，我自网鱼君刺船。"
    ],
    "type": "shi",
    "source": "chinese-poetry"
  },
  {
    "id": "5aa47002-a871-40cc-8d18-0d1d24b63a89",
    "title": "春愁曲次刘正仲韵",
    "author": "戴表元",
    "dynasty": "元",
    "content": [
      "山翁隠居雁苍谷，春树年年为翁绿。",
      "耕休坐树作劳歌，山光水影相征逐。",
      "歌成无人祗自娱，行人颇怪歌声殊。",
      "循踪历历见井舍，恐是避秦来此居。",
      "花烟溟蒙乱晴雨，山前仓庚后杜宇。",
      "客来不喜亦不惊，但道寒暄无俗语。",
      "山中今岁是何年，黄旗征树装楼船。",
      "浅村已尽到深谷，逢人未说先凄然。",
      "忧来宛转歌不已，我树非材端后死。",
      "五陵当日蓊如云，如今何处悲风起。",
      "山南老农亦不忧，机浅不为妻子谋。",
      "日高饭饱牛背坐，日晚放牛溪上游。",
      "人生逐名被名误，十年车马长安路。",
      "长安路绝云雾昏，归来弃笔寻农具。",
      "旧游年少难与随，梦境一笑难重追。",
      "惟有剡源穷掌固，相思望断西天垂。"
    ],
    "type": "shi",
    "source": "chinese-poetry"
  },
  {
    "id": "ecf52f8a-e409-4513-83aa-8e5c1fa392b6",
    "title": "正仲复有倒和春愁曲之作依次奉答",
    "author": "戴表元",
    "dynasty": "元",
    "content": [
      "渐老之日来垂垂，已去之日不可追。",
      "伤春畏老两作恶，世事尝与愁人随。",
      "忽得君家遣愁具，行歌日日春溪路。",
      "不知愁绪逐诗来，更惜芳颜被春误。",
      "王孙草暗谁重游，曲江痛哭穷参谋。",
      "燕骑琵琶渭城酒，居人不觉行人愁。",
      "行人欲归痿念起，白发逢春心未死。",
      "水流花落无处寻，燕去鸿来何日已。",
      "溪村此日更萧然，强笑为君呼酒船。",
      "黄鸡唤日不待晓，蟠桃一熟三千年。",
      "草间管乐真浪语，鸟雀应门蓬柱宇。",
      "祗余平世畎亩心，夜半吴吟泣风雨。",
      "高人与虎能同居，壮士断蛇应不殊。",
      "年高渐欲置忧患，每頼君语相调娱。",
      "昔日刘郎悲放逐，看花惆怅春无绿。",
      "何如今日春愁曲，烂醉徉狂白云谷。"
    ],
    "type": "shi",
    "source": "chinese-poetry"
  },
  {
    "id": "8ef6ab7b-7ef2-4614-882f-3fd22bb2d047",
    "title": "题赵子昂画马",
    "author": "戴表元",
    "dynasty": "元",
    "content": [
      "赵子奇才似天马，顷刻飞龙生笔下。",
      "画成抚卷复长歌，坐客喧喧不停写。",
      "蹄势经鞭秋跌荡，鬃毛出跣风萧洒。",
      "似嫌文绣减天真，尽脱鞍鞯辔轻把。",
      "青袍洗足巧眉睫，驮坐奚官亦闲雅。",
      "我来一见惊欲拜，曾识鸾和趋庙社。",
      "千金朽骨古犹惜，况此难分毛色假。",
      "瑶池路断伯乐尽，日暮嘶鸣气喑哑。",
      "为君昂首一慰意，犹胜无逢老岩野。"
    ],
    "type": "shi",
    "source": "chinese-poetry"
  },
  {
    "id": "9afcd8c7-d30a-414d-86fe-74f0d4ce955b",
    "title": "南山下行",
    "author": "戴表元",
    "dynasty": "元",
    "content": [
      "南山高，北山高，行人山下闻叫号。",
      "旁山死者何姓氏，累累骸骨横林皋。",
      "鸟喧犬噪沙草白，酸风十里吹腥臊。",
      "中有一人称甲族，蔽膝尚著长孺袍。",
      "不知婴触为何罪，但惜贵贱同所遭。",
      "妻求抱尸诸子哭，魂气灭没埋蓬蒿。",
      "人言杀身由货宝，山村岂得皆权豪。",
      "一言不酬兵在颈，性命转眼轻鸿毛。",
      "龙争虎鬬尚未决，六合一穽何所逃。",
      "振衣坐石望太白，寒林夜籁声溞溞。"
    ],
    "type": "shi",
    "source": "chinese-poetry"
  },
  {
    "id": "74d25f5e-3be8-4494-b996-db83de5757c9",
    "title": "相逢行赠文伯纯同年",
    "author": "戴表元",
    "dynasty": "元",
    "content": [
      "昔日相逢面如雪，今日相逢面如铁。",
      "人生年少得几时，动作风尘十年别。",
      "十年别久未为恶，频见亦无年少乐。",
      "寒栖夜雨金琐梦，故园春风白袍客。",
      "雕鞍骏马纷纷来，西城乱花春渐开。",
      "与君追逐觉老丑，一笑且醉高阳杯。",
      "相逢得醉今日好，醉眼相思还易老。",
      "只图留君日日醉，醉里忘却江南道。"
    ],
    "type": "shi",
    "source": "chinese-poetry"
  },
  {
    "id": "d538b1c0-ce2a-4da3-88b5-c4d5d9734b12",
    "title": "寿陈贵白",
    "author": "戴表元",
    "dynasty": "元",
    "content": [
      "祝君以陆地千蹄牛，君言不如扁舟江海狎浮鸥。",
      "祝君以通侯尺二组，君言不如草屋三间卧风雨。",
      "富贵何人不解颐，君视二物如儿嬉。",
      "我今赠君亦无物，但有聱牙佶倔村田诗。",
      "我歌诗，君进酒，客主讙哗起相寿。",
      "寻常此日费千金，京洛奔驰今白首。",
      "江风飒飒吹黄尘，对面楼台不见人。",
      "与君漂泊为何事，一笑幸是山林身。",
      "寡语薄味，足以养气。",
      "少求简出，足以养体。",
      "奇章钟乳本斧斤，胡广菊潭堪唾涕。",
      "君不见南方屭赑五色龟，穷年引息不嫌饥。",
      "又不见曲辕拥肿百围木，匠石捐弃反为福。",
      "蜗封蚁壤何足论，归来未废蓬蒿园。",
      "我更搜诗君酿酒，通家德公有贤妇。"
    ],
    "type": "shi",
    "source": "chinese-poetry"
  },
  {
    "id": "cdc3c908-d14b-4f27-aa28-b673c0b39ad9",
    "title": "春溪恶寄孙常川",
    "author": "戴表元",
    "dynasty": "元",
    "content": [
      "春溪恶，日日春风吹过客。",
      "千车万辙不相嫌，一客歌来吹倒却。",
      "旁人借问客为谁，咸淳朝士今布衣，声名欲隠人自知。",
      "君不闻孙兴公，逃乱走入黎州峰。",
      "子孙百世居峰下，往往翰墨余仙风。",
      "鹑衣藿食何足耻，头白河清吾亦俟。",
      "向来南面五马车，只饮西山一盂水。",
      "青牛处处迷行踪，白鹤归来余故宫。",
      "道逢樵客知去远，迟君不来三日晚。",
      "溪水犹能作吴语，似续君家遂初赋。"
    ],
    "type": "shi",
    "source": "chinese-poetry"
  },
  {
    "id": "41d25771-837c-482b-a80d-ef0814e83df8",
    "title": "碧桃花歌为王丞作",
    "author": "戴表元",
    "dynasty": "元",
    "content": [
      "君不见孔家藏书屋，屋坏犹闻起丝竹。",
      "又不见郑家注书老，书带后来垂作草。",
      "如今王家万卷文字林，桃花一树春沈沈。",
      "花成不劳主人种，花落更同山客吟。",
      "从来春花重萼不缀实，此花可玩实可食。",
      "我拟天公出奇物，来寿主人并饷客。",
      "春前待花花下狂，春后待实林下尝。",
      "定知此桃不作寻常草木味，祗作旧时文字香。",
      "王夫子，多酿酒。",
      "春风亭馆何处无，天锡名花祗翁有。",
      "从翁乞醉三万日，仍令醉后花从笔间出。"
    ],
    "type": "shi",
    "source": "chinese-poetry"
  },
  {
    "id": "81108837-59a1-46d1-9d81-b7310459d51d",
    "title": "王丞分惠碧桃树再赋奉谢",
    "author": "戴表元",
    "dynasty": "元",
    "content": [
      "水星之精天上游，春风岁岁苍龙头。",
      "偶然根叶著下土，散作人间百花树。",
      "莫疑君家此花无种生，定是天上苍龙精。",
      "白玉之趺青玉簇，开花既奇成又速。",
      "三年方骇大如林，五年已见高逾屋。",
      "我来吟作书林花，烟尘万卷重抽芽。",
      "君家原有孝义种，自来青州丞相家。",
      "为君出芝草，芝草那能千日好。",
      "为君结琥珀，琥珀恐为贪者获。",
      "不如此花混在春花丛，岁岁与君同春风。",
      "春风同赏复同吟，愿与主人同好心。",
      "更令此花分作千百本，处处种成君子林。"
    ],
    "type": "shi",
    "source": "chinese-poetry"
  },
  {
    "id": "7a4835ad-b0d1-412c-9929-8b623edcde4b",
    "title": "赠赵子实",
    "author": "戴表元",
    "dynasty": "元",
    "content": [
      "北风吹沙溪倒飞，白日未落山中归。",
      "千邀万觅不相就，谁信有人穿翠微。",
      "幅巾大带长襦袍，韦箧锦囊鲜彩毫。",
      "名门发身合燕颔，一经传家真凤毛。",
      "坐车侯嬴吾不让，白社寒林气清放。",
      "骖麟翳鹤谁不能，要识神光牛背上。",
      "蓬莱山，丹霞谷，天仙留书三万轴。",
      "闻君暂去还复来，许君细和沧浪曲。"
    ],
    "type": "shi",
    "source": "chinese-poetry"
  },
  {
    "id": "b9967930-8067-45bf-912e-4ad5b562c7db",
    "title": "积雨小斋喜袁太初舒叔恭两生至",
    "author": "戴表元",
    "dynasty": "元",
    "content": [
      "春山日日寒风雨，一日天晴花欲舞。",
      "林暄洞屋散窑烟，水活溪岩落冰乳。",
      "嗟余鬰鬰无所适，方对青山一开户。",
      "苍袍紫帢两少年，健足齐扳气如虎。",
      "名区入眼疑未快，忽肯扪萝到兹土。",
      "霜蔬处处稀尚摘，腊酒家家寒未煮。",
      "相看气味太村野，自喜谈谐少城府。",
      "舒郎十八白眉长，四海龙门有明父。",
      "袁郎皎洁巧步趋，出语珠圆吾所许。",
      "人言风骨须晚秀，早慧𫍢𫍢天谩与。",
      "吾评此论殊未公，峻诋曾经孔文举。",
      "歌成高轩已年倍，赋解鸣蝉容客覩。",
      "吾山虽穷有灵迹，雪瀑丹崖相媚妩。",
      "留君待作大雷吟，莫学痴儿生吴语。"
    ],
    "type": "shi",
    "source": "chinese-poetry"
  },
  {
    "id": "fd4a43f1-4a25-4758-b516-0bbab72893ac",
    "title": "谢李仲宾墨竹",
    "author": "戴表元",
    "dynasty": "元",
    "content": [
      "君不见李侯笔端如渭川，顷刻匹纸生琅玕。",
      "霜柯雪干铁石色，忽作小山烟雨寒。",
      "问君何从得此本，湖州嫌浓眉州软。",
      "风轩月槛一相逢，妙处不与人意远。",
      "人言学画先学影，此君风骨青云并。",
      "林深有路鸟声真，日高无人山气静。",
      "平生见此我不疏，逢侯得画两有余。",
      "从今洗眼空山底，更读人间潇洒书。"
    ],
    "type": "shi",
    "source": "chinese-poetry"
  },
  {
    "id": "4a7d1001-2512-4f57-b632-9082c1022941",
    "title": "题王敬仲野亭",
    "author": "戴表元",
    "dynasty": "元",
    "content": [
      "王家野亭苍翠边，秋山万叠相钩连。",
      "披衣晓霁伴云坐，散发夜凉须月眠。",
      "主人清豪亦好客，常有车盖来翩翩。",
      "门闲无烦鹤通谒，酒散有时风扫筵。",
      "问君生涯几何许，笑指渺漠沧洲烟。",
      "朱门千础扃婵娟，豪弦急管争喧妍。",
      "何曾一日能免俗，稍来对谈心爽然。",
      "古人去远吾不识，今日汩没难为贤。",
      "长公高谈少公和，鲁山伯鸾相后先。",
      "名成但恐累隠趣，莫遣妙语人间传。"
    ],
    "type": "shi",
    "source": "chinese-poetry"
  },
  {
    "id": "1ac41ef8-37e5-4adf-bf36-46ed88496473",
    "title": "赠弹琴衡山萧道士",
    "author": "戴表元",
    "dynasty": "元",
    "content": [
      "寂寂历历不足听，听久亦复难为情。",
      "名嗔势忿大如屋，袖手对此须臾平。",
      "一拊再拊玄鹤舞，三四拊之凄风生。",
      "天寒岁晚行路远，湘水日夜东南倾。"
    ],
    "type": "shi",
    "source": "chinese-poetry"
  },
  {
    "id": "af93a28d-f9dc-4e1c-93de-8ef0a8921cb0",
    "title": "登新岭",
    "author": "戴表元",
    "dynasty": "元",
    "content": [
      "荦荦确确白石溪，绵绵茫茫青草鞵。",
      "四山阴雪湿灰色，六月杜鹃深树啼。",
      "田庐经漂有高下，麻豆满坞无东西。",
      "隔岩飞流送人语，对面喧风吹马蹄。",
      "祗今莫辞楖栗杖，与子更上巑岏梯。",
      "登高意远会有极，回首烟海令人迷。"
    ],
    "type": "shi",
    "source": "chinese-poetry"
  },
  {
    "id": "bd28ddc8-821c-4444-860c-04ada48c99f4",
    "title": "送叶伯几赴奉化录",
    "author": "戴表元",
    "dynasty": "元",
    "content": [
      "君不见东海狞龙子，学飞便逐风云起。",
      "又不见西域豪马驹，堕地一日能驰驱。",
      "叶家翁季亦如此，一经接武成师儒。",
      "毛锥如风腹如笥，快书疾读三千字。",
      "颇闻曾下仲举榻，不为频通祢衡刺。",
      "台书翩翩江上来，吾州自古多贤才。",
      "裹琴携砚速相就，为子归扫山中莱。"
    ],
    "type": "shi",
    "source": "chinese-poetry"
  },
  {
    "id": "41e241a0-ec14-4fa4-b7f7-5a5a65a828b2",
    "title": "岁晚次韵答李在明",
    "author": "戴表元",
    "dynasty": "元",
    "content": [
      "墨乡守墨不作恶，岁晚左就醉乡公。",
      "何人吾伊惊夜半，大雪北窗歌国风。"
    ],
    "type": "shi",
    "source": "chinese-poetry"
  },
  {
    "id": "1e69cda0-27b3-4be4-9bdd-46ac1c499f65",
    "title": "仇山图",
    "author": "戴表元",
    "dynasty": "元",
    "content": [
      "仇山山下仇山人，白头宦学走风尘。",
      "问渠家在山何处，云气漫漫不知路。",
      "诗人作事例多痴，逢山且画且题诗。",
      "不如邻翁不识诗与画，一生耕钓仇山下。"
    ],
    "type": "shi",
    "source": "chinese-poetry"
  },
  {
    "id": "3352ef61-7046-4258-8d06-d046215dde48",
    "title": "三次韵寄戴祖禹",
    "author": "戴表元",
    "dynasty": "元",
    "content": [
      "同分剡溪派，自喜小王书。",
      "野服调骁马，浓香薰蠹鱼。",
      "岁时趋阙里，早晚上公车。",
      "与我真兄弟，风流但不如。"
    ],
    "type": "shi",
    "source": "chinese-poetry"
  },
  {
    "id": "60ad2f41-c5bb-48bd-8b19-bf72e47aabcd",
    "title": "苕溪",
    "author": "戴表元",
    "dynasty": "元",
    "content": [
      "六月苕溪路，人看似若耶。",
      "渔罾挂棕树，酒舫出荷花。",
      "碧水千塍共，青山一道斜。",
      "人间无限事，不厌是桑麻。"
    ],
    "type": "shi",
    "source": "chinese-poetry"
  },
  {
    "id": "b43553ca-6e87-4b5e-8c82-16bba4bf71c1",
    "title": "道桐川欲访梅右司不知其处",
    "author": "戴表元",
    "dynasty": "元",
    "content": [
      "桐川潇洒处，面面碧芙蓉。",
      "峻塔当关独，清溪抱郭重。",
      "市多吴客语，祠有汉时封。",
      "欲觅梅仙去，知藏第几峰。"
    ],
    "type": "shi",
    "source": "chinese-poetry"
  },
  {
    "id": "5e225449-f500-4426-ac1b-34cc8cd1ed93",
    "title": "故总干潘伯可从大挽词二首  其一",
    "author": "戴表元",
    "dynasty": "元",
    "content": [
      "落落知难久，堂堂竟不还。",
      "江湖官七品，风雨屋三间。",
      "已矣乌头白，嘻乎豹管斑。",
      "儿曹莫轻脱，英爽在空山。"
    ],
    "type": "shi",
    "source": "chinese-poetry"
  },
  {
    "id": "666e0248-3e52-402c-9be7-051fe8e42138",
    "title": "故总干潘伯可从大挽词二首  其二",
    "author": "戴表元",
    "dynasty": "元",
    "content": [
      "得死何须哭，偷生正可疑。",
      "仓皇归印日，慷慨却金时。",
      "规矩诸郎有，襟怀我辈知。",
      "平生郭有道，消得蔡公碑。"
    ],
    "type": "shi",
    "source": "chinese-poetry"
  },
  {
    "id": "3ee9f7f5-0b0a-4151-a96d-c978bb8e2c5e",
    "title": "和邓善之秋兴二首  其一",
    "author": "戴表元",
    "dynasty": "元",
    "content": [
      "鬓发日夜老，神仙那可求。",
      "杨雄识字苦，玄晏著书愁。",
      "碧酒红莲夜，朱弦白雁秋。",
      "论心得少暇，同上最高楼。"
    ],
    "type": "shi",
    "source": "chinese-poetry"
  },
  {
    "id": "146c088c-a7fe-42bc-ad00-e967dfae57ba",
    "title": "和邓善之秋兴二首  其二",
    "author": "戴表元",
    "dynasty": "元",
    "content": [
      "鹤化城犹在，龙移井未枯。",
      "百年吾道半，六合此身孤。",
      "西山栽花屋，东风卖酒垆。",
      "徉狂觅耆旧，处处土音殊。"
    ],
    "type": "shi",
    "source": "chinese-poetry"
  },
  {
    "id": "cfed1d4d-d5c8-44ba-adee-a57f4f3cb3d7",
    "title": "渡长泖投小蒸邵教授宿",
    "author": "戴表元",
    "dynasty": "元",
    "content": [
      "清晓浮双桨，黄昏值一餐。",
      "风鸣长泖浪，云掩小蒸村。",
      "馋极知鲈美，惊还觉雁喧。",
      "同袍恩有爱，灯火细温存。"
    ],
    "type": "shi",
    "source": "chinese-poetry"
  },
  {
    "id": "af3db224-45f1-41d0-b1cc-904b5c05493e",
    "title": "客游",
    "author": "戴表元",
    "dynasty": "元",
    "content": [
      "客游吴楚地，最好是秋天。",
      "三泖团脐蟹，双溪缩项鳊。",
      "桂林云顶寺，芦荡月中船。",
      "酒醒□□雁，犹胜听杜鹃。"
    ],
    "type": "shi",
    "source": "chinese-poetry"
  },
  {
    "id": "a32ce52b-e737-4d77-af06-6de6ae5b3da0",
    "title": "自宣州至湖州风雪中十日始达",
    "author": "戴表元",
    "dynasty": "元",
    "content": [
      "江湖老未休，十日走三州。",
      "南雪马没耳，北风船打头。",
      "穷犹携笔砚，寒欲贳衣裘。",
      "渐喜家乡近，儿童浙语稠。"
    ],
    "type": "shi",
    "source": "chinese-poetry"
  },
  {
    "id": "70d527bc-de35-45ad-9294-c3fd6c75948a",
    "title": "十二月二十三日华亭小泊",
    "author": "戴表元",
    "dynasty": "元",
    "content": [
      "一一歌游处，今年又寂寥。",
      "鸡声生坞树，蜃气杂江潮。",
      "斑白寻遗老，丹青诧丽谯。",
      "衰怀缘子女，不惮往来游。"
    ],
    "type": "shi",
    "source": "chinese-poetry"
  },
  {
    "id": "0fa643da-f2e6-40cd-899c-316918daa1ec",
    "title": "次韵答应德茂雪后远寄",
    "author": "戴表元",
    "dynasty": "元",
    "content": [
      "山中不来久，何处度残年。",
      "人闷如中酒，村荒似禁烟。",
      "将茶冰箸煮，移枕雪蓬眠。",
      "更肯狂歌否，春风双玉船。"
    ],
    "type": "shi",
    "source": "chinese-poetry"
  },
  {
    "id": "14d8a8d8-fb2c-465d-a02d-038d77cb3dc3",
    "title": "赠上饶道云仲",
    "author": "戴表元",
    "dynasty": "元",
    "content": [
      "江上青云客，天边白马生。",
      "百年文物似，一席笑谈倾。",
      "问旧能枚举，论财比芥轻。",
      "徘徊亦自好，可便濯尘缨。"
    ],
    "type": "shi",
    "source": "chinese-poetry"
  },
  {
    "id": "36c9b38e-985b-408e-96bb-afac040cf85c",
    "title": "送乡同舍黄君赏谒陈提学",
    "author": "戴表元",
    "dynasty": "元",
    "content": [
      "六馆赋声在，五陵游伴稀。",
      "如何趋仕版，犹自著儒衣。",
      "春晚鶑羞语，城寒花慢飞。",
      "江湖陈仲举，相见肯空归。"
    ],
    "type": "shi",
    "source": "chinese-poetry"
  },
  {
    "id": "8517ed4c-6e79-407b-a041-a2a1f83d78d3",
    "title": "六月朔日再会再次韵与胡氏谦避暑",
    "author": "戴表元",
    "dynasty": "元",
    "content": [
      "台屋深难暑，湖林近易风。",
      "高歌送长日，醉眼睨凉空。",
      "雀舌纤纤碧，鸡头淡淡红。",
      "行藏数子别，谈笑一樽同。"
    ],
    "type": "shi",
    "source": "chinese-poetry"
  },
  {
    "id": "e916c801-1f51-49b8-b311-ec67bc875523",
    "title": "次韵蔚上人见寄",
    "author": "戴表元",
    "dynasty": "元",
    "content": [
      "流落谁相忆，山林蔚讲师。",
      "玄机魂梦接，诗力鬓毛知。",
      "舟去须寻处，书来不记时。",
      "君看东海月，今夜亦追随。"
    ],
    "type": "shi",
    "source": "chinese-poetry"
  },
  {
    "id": "e47b3be5-5af8-4d98-8e8d-183ff4bf8386",
    "title": "道衡书寄求诗",
    "author": "戴表元",
    "dynasty": "元",
    "content": [
      "烈士蹈东海，公仍归白云。",
      "龙藏谁顾蜕，鹤去不随群。",
      "道貌青难写，香风远自闻。",
      "人间尘垢子，羞读径山文。"
    ],
    "type": "shi",
    "source": "chinese-poetry"
  },
  {
    "id": "5d75eb2d-aaff-48e5-909b-46ab80789473",
    "title": "次韵蔚讲师新春之赠",
    "author": "戴表元",
    "dynasty": "元",
    "content": [
      "每见辄自失，春风双鬓斑。",
      "诗囊贫里富，药市閙中闲。",
      "甃路通湖寺，敞楼当郡山。",
      "清缘事事足，听此屡开颜。"
    ],
    "type": "shi",
    "source": "chinese-poetry"
  },
  {
    "id": "9ae7fa7e-1064-4e3e-af40-d6f675e42528",
    "title": "史昭甫招陈宗鲁之长兴",
    "author": "戴表元",
    "dynasty": "元",
    "content": [
      "之子沧浪去，三吴西更西。",
      "白盐莼菜脍，红酒稻花鸡。",
      "地少惊云满，天空见日低。",
      "锦囊看烂熳，佳客醉留题。"
    ],
    "type": "shi",
    "source": "chinese-poetry"
  },
  {
    "id": "fe4a9162-5de7-45c3-939d-c78436c27657",
    "title": "风雨行湖山村",
    "author": "戴表元",
    "dynasty": "元",
    "content": [
      "风雨湖山暮，屠村又鲍村。",
      "鸟巡渔退艇，犬认猎归门。",
      "天作蛮云暗，溪凭剡涨喧。",
      "十年灯火伴，草次共鱼餐。"
    ],
    "type": "shi",
    "source": "chinese-poetry"
  },
  {
    "id": "f8ccf625-841b-4de5-adbc-5ccd3c0651d6",
    "title": "咏蚕",
    "author": "戴表元",
    "dynasty": "元",
    "content": [
      "物亦有仁者，蚕功不可量。",
      "将身甘鼎镬，与世作衣裳。",
      "过栈苍云湿，登山白雪香。",
      "未知龙种似，犹与马群妨。"
    ],
    "type": "shi",
    "source": "chinese-poetry"
  },
  {
    "id": "0ba9a104-9aed-4c46-9c4d-9c103cb38bca",
    "title": "桕坑",
    "author": "戴表元",
    "dynasty": "元",
    "content": [
      "西去疑无路，谁知是剡津。",
      "行多收桕客，住有掘苓人。",
      "寺隠山前古，村经水后贫。",
      "时时百里外，来此祭田神。"
    ],
    "type": "shi",
    "source": "chinese-poetry"
  },
  {
    "id": "0c3b85e3-d536-4fcb-8edb-810ebcdedbbb",
    "title": "证道寺",
    "author": "戴表元",
    "dynasty": "元",
    "content": [
      "弯环青径斜，自是野僧家。",
      "满涧泻岩液，插天排石牙。",
      "炉寒余柏子，架静落藤花。",
      "记得逃兵日，门多贵客车。"
    ],
    "type": "shi",
    "source": "chinese-poetry"
  },
  {
    "id": "7508b7d9-d8d4-44ad-a6c2-391e2b9bb335",
    "title": "喜王丞病较",
    "author": "戴表元",
    "dynasty": "元",
    "content": [
      "途穷已难忍，那许病经时。",
      "学到自无鬼，命强客有医。",
      "饭为扶寿本，书是解烦资。",
      "便作天台约，山行未觉衰。"
    ],
    "type": "shi",
    "source": "chinese-poetry"
  },
  {
    "id": "530686fb-1561-4231-b3f9-afe8a3921b7f",
    "title": "丁亥岁除前二日书事",
    "author": "戴表元",
    "dynasty": "元",
    "content": [
      "索索寒搜客，沉沉雨洗年。",
      "残林生猎迹，归鸟避窑烟。",
      "节物杯浆外，溪山鬓影前。",
      "行藏都未定，笔砚底能捐。"
    ],
    "type": "shi",
    "source": "chinese-poetry"
  },
  {
    "id": "9b698da1-0255-4eb3-a9f7-c4daed612e60",
    "title": "寄雪窦同长老",
    "author": "戴表元",
    "dynasty": "元",
    "content": [
      "高高山顶寺，更有最高人。",
      "定起松鸣屋，吟圆月上身。",
      "云藏三伏热，水散百溪津。",
      "曾乞兰花供，无书又过春。"
    ],
    "type": "shi",
    "source": "chinese-poetry"
  },
  {
    "id": "c54c3b5d-3536-4088-840a-05afaba2164b",
    "title": "鄞城火后见光远",
    "author": "戴表元",
    "dynasty": "元",
    "content": [
      "火后丘墟市，兵前风雨春。",
      "那知携手地，俱是皱眉人。",
      "海柳吟犹弱，山鶑听未真。",
      "明朝各分路，何处避风尘。"
    ],
    "type": "shi",
    "source": "chinese-poetry"
  },
  {
    "id": "8f077c90-82aa-4c40-aed1-94e440f3d42c",
    "title": "客言刘樗翁事",
    "author": "戴表元",
    "dynasty": "元",
    "content": [
      "俗薄名难盛，人穷迹易危。",
      "从来天下士，不计里中儿。",
      "隠玉看虹气，坚松任蠹枝。",
      "相知不相识，况又不相知。"
    ],
    "type": "shi",
    "source": "chinese-poetry"
  },
  {
    "id": "426386fe-9aaf-4c26-b089-e9933814927e",
    "title": "蒋尧仁监簿挽诗二首  其一",
    "author": "戴表元",
    "dynasty": "元",
    "content": [
      "家厂宣和后，官名德祐前。",
      "不图诸老尽，竟得一身全。",
      "月旦悬虚鉴，巾箱有秘篇。",
      "堂堂何可得，谁乞画图传。"
    ],
    "type": "shi",
    "source": "chinese-poetry"
  },
  {
    "id": "cce38b6e-16b0-4c55-8f28-c9272b74995a",
    "title": "蒋尧仁监簿挽诗二首  其二",
    "author": "戴表元",
    "dynasty": "元",
    "content": [
      "照席须眉古，倾筵咳唾清。",
      "绯鱼前进士，刀笔老儒生。",
      "政熟元无谱，书高别有评。",
      "百年兹士少，诸彦自偏名。"
    ],
    "type": "shi",
    "source": "chinese-poetry"
  },
  {
    "id": "d5cab73a-da6f-48d5-8a4b-c3aa8a230e0b",
    "title": "四十",
    "author": "戴表元",
    "dynasty": "元",
    "content": [
      "四十不解事，真成无用人。",
      "交游青草尽，途路白云新。",
      "渐觉名妨静，难将学济贫。",
      "堂堂楚龚传，犹有隠流嗔。"
    ],
    "type": "shi",
    "source": "chinese-poetry"
  },
  {
    "id": "8340526a-bdd8-431a-8a78-6d5b4ce16674",
    "title": "夜坐",
    "author": "戴表元",
    "dynasty": "元",
    "content": [
      "愁鬓丁年白，寒灯丙夜青。",
      "不眠惊戍鼓，久客厌邮铃。",
      "汹汹城喷海，疏疏屋满星。",
      "十年穷父子，相守慰飘零。"
    ],
    "type": "shi",
    "source": "chinese-poetry"
  },
  {
    "id": "559b52bc-b79a-48de-a7aa-08dee4a05fb6",
    "title": "晦亭",
    "author": "戴表元",
    "dynasty": "元",
    "content": [
      "东海穷诗客，西风古驿亭。",
      "发从残岁白，山入故乡青。",
      "世事徒三窟，儿童且一经。",
      "丁宁速赊酒，煮栗试沙瓶。"
    ],
    "type": "shi",
    "source": "chinese-poetry"
  },
  {
    "id": "864c78c6-3e61-4e7d-ab15-974470f778d5",
    "title": "孙常州挽诗",
    "author": "戴表元",
    "dynasty": "元",
    "content": [
      "白发何人在，青山此老归。",
      "殉携贫日砚，敛着赐余衣。",
      "文物鸥兴灭，园林鹤是非。",
      "诸公莫惆怅，英爽世间稀。"
    ],
    "type": "shi",
    "source": "chinese-poetry"
  },
  {
    "id": "25a620dd-6d82-4393-8e6e-90baf609bf91",
    "title": "严提举挽诗",
    "author": "戴表元",
    "dynasty": "元",
    "content": [
      "判得身煨烬，歌铭尚尔为。",
      "可怜蝉脱蜕，还许豹留皮。",
      "剡水归来棹，柯山看断棋。",
      "平生触心处，临卷费相思。"
    ],
    "type": "shi",
    "source": "chinese-poetry"
  },
  {
    "id": "8be2eb50-20ba-4f54-aef4-f8e61051bef3",
    "title": "霪雨溪涨抵郭可畏",
    "author": "戴表元",
    "dynasty": "元",
    "content": [
      "黑雨连三日，黄流迸一川。",
      "尽漫骑马路，祗有钓鱼船。",
      "城郭功如此，江湖兴岂然。",
      "儿曹却轻捷，来往似飞鸢。"
    ],
    "type": "shi",
    "source": "chinese-poetry"
  },
  {
    "id": "33661e75-8e8f-409b-8b8b-a3d495c020e4",
    "title": "夷齐",
    "author": "戴表元",
    "dynasty": "元",
    "content": [
      "夷齐弃封国，虞芮让闲田。",
      "如何后世士，尺寸事争喧。",
      "邻居有愧耻，况复兄弟间。",
      "掩卷三叹息，古风何时还。"
    ],
    "type": "shi",
    "source": "chinese-poetry"
  },
  {
    "id": "1090efb8-4f7e-476b-a53b-279b8e6f1f49",
    "title": "赠针医范秀才",
    "author": "戴表元",
    "dynasty": "元",
    "content": [
      "不但针经熟，言谈语语真。",
      "链形如铁佛，信手合铜人。",
      "秘摄鱼千里，空飞鹤当轮。",
      "功成倘相挟，平地脱风尘。"
    ],
    "type": "shi",
    "source": "chinese-poetry"
  },
  {
    "id": "95f7f52d-e460-4e9f-bcfb-2a26f4054214",
    "title": "游登袋寺寺出茶笋甚佳独无杜鹃  其一",
    "author": "戴表元",
    "dynasty": "元",
    "content": [
      "苦雨忽相贷，名山难久孤。",
      "春泉新雀舌，野苑嫩龙须。",
      "土宇钱王日，风烟释氏徒。",
      "行人逢不问，松吹自传呼。"
    ],
    "type": "shi",
    "source": "chinese-poetry"
  },
  {
    "id": "442a619b-8ec2-4bc2-b86d-5cc9e49616a0",
    "title": "游登袋寺寺出茶笋甚佳独无杜鹃  其二",
    "author": "戴表元",
    "dynasty": "元",
    "content": [
      "路绝犹人迹，山空惟水声。",
      "如何芳树里，不著杜鹃鸣。",
      "笋市层层出，苗田寸寸耕。",
      "缁流太清朴，亭榭不标名。"
    ],
    "type": "shi",
    "source": "chinese-poetry"
  },
  {
    "id": "175c1f8d-0118-4a64-a27c-0db9f312de4a",
    "title": "偶得巾样问老匠云正古漉酒巾也",
    "author": "戴表元",
    "dynasty": "元",
    "content": [
      "漉酒陶元亮，名传尚有巾。",
      "方成执鞭志，更著捧心人。",
      "待菊须簪发，临流拟祓尘。",
      "乃翁真处士，吾党祗闲民。"
    ],
    "type": "shi",
    "source": "chinese-poetry"
  },
  {
    "id": "5eb128b5-3c21-4912-b1ed-224f937de55c",
    "title": "又作散愁",
    "author": "戴表元",
    "dynasty": "元",
    "content": [
      "说穷人不信，欲说更何为。",
      "日永书肠觉，霜浓病骨知。",
      "□家兵溃后，交绝廪空时。",
      "头白风尘境，消磨尚有诗。"
    ],
    "type": "shi",
    "source": "chinese-poetry"
  },
  {
    "id": "bf8bc992-ac11-45b0-88f4-4c62fb92fa7f",
    "title": "太学冬至日同斋朋友先以兄弟叙拜讫遍诣诸斋行礼出遂置酒湖上衣冠谈笑之乐至今栩栩在念间也因至日去近二十九和为正仲道之",
    "author": "戴表元",
    "dynasty": "元",
    "content": [
      "画阁东炉早，黄帘晓烛迟。",
      "名函僮仆满，齿拜弟兄疑。",
      "歌酒神仙舫，衣冠宰相碑。",
      "如今穷海上，逆旅话襟期。"
    ],
    "type": "shi",
    "source": "chinese-poetry"
  },
  {
    "id": "d846408e-cb5b-4612-8c02-1f5e0dbbcf71",
    "title": "旧里火后多有筑宅者太平客户也",
    "author": "戴表元",
    "dynasty": "元",
    "content": [
      "人说离乡贱，归乡更莫论。",
      "许询家莫干，杜甫客东屯。",
      "废井微踪出，新邻杂语喧。",
      "平生江海意，岁晚白榆村。"
    ],
    "type": "shi",
    "source": "chinese-poetry"
  },
  {
    "id": "287d93cc-75f1-4d93-8536-51fdaba76756",
    "title": "食淡",
    "author": "戴表元",
    "dynasty": "元",
    "content": [
      "世乱谋生拙，村深食淡能。",
      "沙蔬羹白煮，山稻饭红蒸。",
      "暑豉方传友，寒糟共学僧。",
      "庖厨尚如此，未叹室生冰。"
    ],
    "type": "shi",
    "source": "chinese-poetry"
  },
  {
    "id": "3d21735b-ab94-4845-b44e-f5d989f1a21e",
    "title": "寄谢王侍御",
    "author": "戴表元",
    "dynasty": "元",
    "content": [
      "云气蓬莱阁，霜威獬豸冠。",
      "躭书真柱下，执法更台端。",
      "步骤三台近，声名七郡寒。",
      "谁知阶级礼，许为腐儒宽。"
    ],
    "type": "shi",
    "source": "chinese-poetry"
  },
  {
    "id": "e0b38048-1010-47cf-b036-74fde5f91adf",
    "title": "久客且归留别郭于昭宪掾",
    "author": "戴表元",
    "dynasty": "元",
    "content": [
      "久客令人厌，初春乍许寒。",
      "飞蓬妨览镜，脱粟愧加餐。",
      "坐有夸年酩，门谁住马鞍。",
      "重来会相见，老性忍悲欢。"
    ],
    "type": "shi",
    "source": "chinese-poetry"
  },
  {
    "id": "f867d8e0-59dc-45d8-936c-a9f60166e429",
    "title": "赵寿父游杭",
    "author": "戴表元",
    "dynasty": "元",
    "content": [
      "东浙饥难住，西湖远不多。",
      "好辞松叶面，来听竹枝歌。",
      "水屋花千绕，岩林锦一窠。",
      "秋深道途好，老子亦婆娑。"
    ],
    "type": "shi",
    "source": "chinese-poetry"
  },
  {
    "id": "65c92a18-1e68-4d12-bc61-feefe06a58e4",
    "title": "邻友疫",
    "author": "戴表元",
    "dynasty": "元",
    "content": [
      "岁恶灾妖炽，人穷性命轻。",
      "如何赤发鬼，亦及白眉生。",
      "忍楚尝亲药，停哀写子旌。",
      "乡邻拘俗忌，哭吊并无声。"
    ],
    "type": "shi",
    "source": "chinese-poetry"
  },
  {
    "id": "c2f9013e-58a7-428e-8ba9-f206d3611caf",
    "title": "老态",
    "author": "戴表元",
    "dynasty": "元",
    "content": [
      "老态谁能脱，中年子自如。",
      "丹胎三转候，卦气一周时。",
      "倦动身如客，平眠力胜医。",
      "看书亦渐懒，意到或成诗。"
    ],
    "type": "shi",
    "source": "chinese-poetry"
  },
  {
    "id": "83326059-21ae-4213-84ce-c982e253ea94",
    "title": "顿寒怀单祥卿教谕",
    "author": "戴表元",
    "dynasty": "元",
    "content": [
      "霜花一夜白，风叶满村黄。",
      "欲出岁华老，相思江水长。",
      "留枝遮鹊户，存蜜补蜂粮。",
      "想见山行处，开窗新酒香。"
    ],
    "type": "shi",
    "source": "chinese-poetry"
  },
  {
    "id": "8c4c3adf-93f0-489b-bfa4-001b101dd1e3",
    "title": "苏伯清席中领张仲宾所寄二诗兼闻陈无逸已从湘南官满归养喜而有答仍次来韵",
    "author": "戴表元",
    "dynasty": "元",
    "content": [
      "我爱张公子，清言气不低。",
      "湖沟随市转，亭树与城齐。",
      "杯酒方花下，扁舟又水西。",
      "祗愁骑马滑，难惜锦障泥。"
    ],
    "type": "shi",
    "source": "chinese-poetry"
  },
  {
    "id": "9e169a33-a5b8-404b-b417-d3deedf1abe0",
    "title": "次韵苏教授立春书事",
    "author": "戴表元",
    "dynasty": "元",
    "content": [
      "病老空山客，寒纡积雪春。",
      "麦苗青有主，桃板粉成神。",
      "短策陶元亮，轻舟贺季真。",
      "征徭辛不及，游眺杂闲民。"
    ],
    "type": "shi",
    "source": "chinese-poetry"
  },
  {
    "id": "7c196e7b-f1a6-4f9e-9a25-6dcd5cc04b5c",
    "title": "读阆风题林隠诗追和赠汪秀才",
    "author": "戴表元",
    "dynasty": "元",
    "content": [
      "山林一迹地，尘土二毛年。",
      "避世书为屋，谋生药当田。",
      "卉衣从俗制，疏供学僧煎。",
      "渺渺沧溟去，今谁鲁仲连。"
    ],
    "type": "shi",
    "source": "chinese-poetry"
  },
  {
    "id": "944d2fe8-50ea-4a3c-8c2b-df9b4adda844",
    "title": "送谢教谕",
    "author": "戴表元",
    "dynasty": "元",
    "content": [
      "闻说龙泉县，儒风最可人。",
      "墨池千涧缩，石室四山邻。",
      "北学中连剡，南音渐带闽。",
      "峨冠作宾客，罄折不须频。"
    ],
    "type": "shi",
    "source": "chinese-poetry"
  },
  {
    "id": "78e8691d-08d3-4c22-8ad1-cf113370e9a6",
    "title": "蝗来",
    "author": "戴表元",
    "dynasty": "元",
    "content": [
      "不晓苍苍者，生渠意若何。",
      "移踪青穗尽，眩眼黑花多。",
      "害惨阴机蜮，殃逾虫毒蛾。",
      "秋霖幸痛快，一卷向沧波。"
    ],
    "type": "shi",
    "source": "chinese-poetry"
  },
  {
    "id": "705d8ba6-71c7-4ae2-aa0a-59479d0e83b5",
    "title": "丁丑岁初归鄞城",
    "author": "戴表元",
    "dynasty": "元",
    "content": [
      "城郭三年别，风霜两鬓新。",
      "穷多违意事，拙作背时人。",
      "雁迹沙场信，龙腥瀚海尘。",
      "独歌心未已，笔砚且相亲。"
    ],
    "type": "shi",
    "source": "chinese-poetry"
  },
  {
    "id": "0b0fde07-42ea-48ec-ab2c-32a89d5e7d7f",
    "title": "夜坐示友",
    "author": "戴表元",
    "dynasty": "元",
    "content": [
      "夜久烛花落，凄声生远林。",
      "有怀嫌会浅，无事又秋深。",
      "黄叶归田梦，白头行路吟。",
      "山中亦可乐，不似此同襟。"
    ],
    "type": "shi",
    "source": "chinese-poetry"
  },
  {
    "id": "f39900ef-1b99-41e3-bf50-9f6f99a2564b",
    "title": "宿永固寺",
    "author": "戴表元",
    "dynasty": "元",
    "content": [
      "小寺如山艇，坐来风雨宵。",
      "榻分椶树影，馔带菊花苗。",
      "亲近谈难亵，狐驯听不妖。",
      "许由浑欠达，嫌到野中瓢。"
    ],
    "type": "shi",
    "source": "chinese-poetry"
  },
  {
    "id": "113b5b11-1557-4081-aff7-62fed0b60112",
    "title": "孙大监挽诗  其一",
    "author": "戴表元",
    "dynasty": "元",
    "content": [
      "禹穴收云气，沧江亦断流。",
      "真成扫地尽，同作上天游。",
      "铭诔看遗史，衣冠入隠丘。",
      "空余平世眼，曾望李膺舟。"
    ],
    "type": "shi",
    "source": "chinese-poetry"
  },
  {
    "id": "e776a783-3411-4e54-90fd-061af588c903",
    "title": "孙大监挽诗  其二",
    "author": "戴表元",
    "dynasty": "元",
    "content": [
      "穆祖收英俊，斯人晚更成。",
      "白头真老监，褐服旧诸生。",
      "仕国余波远，儒乡巨栋倾。",
      "苍苍无处问，西望累吞声。"
    ],
    "type": "shi",
    "source": "chinese-poetry"
  },
  {
    "id": "70ceabcf-2d02-4107-b6bc-96e346b1f8a9",
    "title": "风雨游小大浦",
    "author": "戴表元",
    "dynasty": "元",
    "content": [
      "海坞秋风里，无悰眼亦开。",
      "潮冲乌屿长，雨过象山来。",
      "畬父收牛种，渔丁拾蠯胎。",
      "乘桴吾岂敢，人说近蓬莱。"
    ],
    "type": "shi",
    "source": "chinese-poetry"
  },
  {
    "id": "bf89229d-e55a-4b0c-8ff4-672d88314c1a",
    "title": "方处士挽诗二首  其一",
    "author": "戴表元",
    "dynasty": "元",
    "content": [
      "不谓高名下，终全玉雪身。",
      "交犹及前辈，吾不似今人。",
      "别号行鸣雁，遗编感获麟。",
      "敛仪应自定，只著古衣巾。"
    ],
    "type": "shi",
    "source": "chinese-poetry"
  },
  {
    "id": "35a2c2ab-8835-4cf6-a816-2855de848f39",
    "title": "方处士挽诗二首  其二",
    "author": "戴表元",
    "dynasty": "元",
    "content": [
      "不比他人死，何诗可挽君。",
      "渊明元嬾仕，东野别攻文。",
      "沧海诸公泪，青山处士坟。",
      "相看莫浪哭，私谥有前闻。"
    ],
    "type": "shi",
    "source": "chinese-poetry"
  },
  {
    "id": "f96834c2-b3f3-49b0-b36d-a640a26fbfce",
    "title": "宿赵𡸯丞家",
    "author": "戴表元",
    "dynasty": "元",
    "content": [
      "溪山兵后县，风雪旅中人。",
      "迫夜愁严鼓，冲寒托软巾。",
      "摧藏名自在，疏率馔殽真。",
      "今代徐元直，高风自可亲。"
    ],
    "type": "shi",
    "source": "chinese-poetry"
  },
  {
    "id": "fde50706-e7a6-4e2e-a0bb-2a5f965b2756",
    "title": "社日城南山作",
    "author": "戴表元",
    "dynasty": "元",
    "content": [
      "社日年年雨，江花处处春。",
      "渐成垂白老，不见踏青人。",
      "榆柳边声杂，龙蛇岁事新。",
      "端来近城郭，犹自厌风尘。"
    ],
    "type": "shi",
    "source": "chinese-poetry"
  },
  {
    "id": "83954b68-5c17-47f5-b2e5-b68631880f3f",
    "title": "赵君理约同途不至",
    "author": "戴表元",
    "dynasty": "元",
    "content": [
      "待子不来久，烟山看树青。",
      "为吟天外句，更立水边亭。",
      "雨暖催科斗，云深长茯苓。",
      "邻居亦有约，休待鬓星星。"
    ],
    "type": "shi",
    "source": "chinese-poetry"
  },
  {
    "id": "2d38086a-b0f0-4755-af56-99dfb97ac0b5",
    "title": "送双溪汪和仲往象山见周使君兄弟",
    "author": "戴表元",
    "dynasty": "元",
    "content": [
      "五马天边外，双凫海上翁。",
      "白头真避地，黄卷旧趋风。",
      "岁月搜诗老，山林把酒同。",
      "漂零谁得去，羡子逐飞鸿。"
    ],
    "type": "shi",
    "source": "chinese-poetry"
  },
  {
    "id": "4df55ef1-5fa5-4244-8c7f-9e589a887406",
    "title": "闻应德茂先离棠溪有作",
    "author": "戴表元",
    "dynasty": "元",
    "content": [
      "落日芦花雨，行人谷树村。",
      "青山时问路，红叶自知门。",
      "苜蓿穷诗味，芭蕉醉墨痕。",
      "端知弃城市，经席许频温。"
    ],
    "type": "shi",
    "source": "chinese-poetry"
  },
  {
    "id": "c9a92072-1160-4c5f-bc0a-37ca229b5e04",
    "title": "交秋不雨",
    "author": "戴表元",
    "dynasty": "元",
    "content": [
      "淤水飞成雨，焦田灌作秋。",
      "江潮双趼底，伏腊两肩头。",
      "虾螺知何罪，蛟龙自不忧。",
      "吴儿有高廪，正荡采菱舟。"
    ],
    "type": "shi",
    "source": "chinese-poetry"
  },
  {
    "id": "49b1283b-65f4-4701-9874-5cf15ff76de1",
    "title": "晓行",
    "author": "戴表元",
    "dynasty": "元",
    "content": [
      "渐渐路可识，纷纷山转多。",
      "数鸡啼远坞，一鸟起沧波。",
      "藤杖湿云石，笋鞋浓露莎。",
      "何人尚高卧，层构著烟萝。"
    ],
    "type": "shi",
    "source": "chinese-poetry"
  },
  {
    "id": "06018785-7498-437b-b507-542cc545ff9b",
    "title": "同诸子行上畈山",
    "author": "戴表元",
    "dynasty": "元",
    "content": [
      "白石秋更洁，清溪寒自鸣。",
      "牛羊争道路，鸟雀聚柴荆。",
      "野果高低熟，山田早晚耕。",
      "吾归任衰懒，儿辈托平生。"
    ],
    "type": "shi",
    "source": "chinese-poetry"
  },
  {
    "id": "d10f5e04-1cfd-4a03-ae03-5ef4ebadf5a5",
    "title": "晚投韩采岩",
    "author": "戴表元",
    "dynasty": "元",
    "content": [
      "冬日寒难暝，岩溪浅易冰。",
      "猨飞红果嶂，人度白云层。",
      "望屋多依竹，逢樵半采藤。",
      "艰难吾甚厌，何处学孙登。"
    ],
    "type": "shi",
    "source": "chinese-poetry"
  },
  {
    "id": "d7c43259-b5fd-40b0-bf27-5094dc32eb4e",
    "title": "下郝长塘小憩示陈养晦",
    "author": "戴表元",
    "dynasty": "元",
    "content": [
      "野水通田白，村山贴县青。",
      "兵荒犹古道，暑暍且长亭。",
      "稻地晴耕犊，瓜田昼扑萤。",
      "吾诗不寂寞，细讽与君听。"
    ],
    "type": "shi",
    "source": "chinese-poetry"
  },
  {
    "id": "86c80236-efc2-4a0f-8562-c3dc0b85ce7e",
    "title": "此地",
    "author": "戴表元",
    "dynasty": "元",
    "content": [
      "又说风尘起，人来似水流。",
      "饥穷余此地，啸聚是何州。",
      "野白荒荒阔，云横莽莽浮。",
      "相逢问田父，未可卖耕牛。"
    ],
    "type": "shi",
    "source": "chinese-poetry"
  },
  {
    "id": "e0256e04-8408-4c80-ab6b-a069c935fefa",
    "title": "送徐生仁荣侍亲游山",
    "author": "戴表元",
    "dynasty": "元",
    "content": [
      "早识梁松拜，居成潘岳游。",
      "一年归雁雨，四月落花秋。",
      "溪味凉供酒，山声昼入舟。",
      "归来停新语，莫但作吴讴。"
    ],
    "type": "shi",
    "source": "chinese-poetry"
  },
  {
    "id": "8b9e830f-12fc-4622-9796-d75fa4628c20",
    "title": "简王元刚并寄意王理得君玉",
    "author": "戴表元",
    "dynasty": "元",
    "content": [
      "见说频相忆，新年已两书。",
      "雪肥秦望草，春动镜湖鱼。",
      "茧纸堆成屋，乌蓬走当车。",
      "诸公有游事，少待意如何。"
    ],
    "type": "shi",
    "source": "chinese-poetry"
  },
  {
    "id": "ee952f54-ddb2-41f4-bfd8-e7f2ed631d93",
    "title": "紫溪邬义翁挽诗",
    "author": "戴表元",
    "dynasty": "元",
    "content": [
      "先君老交友，最是后凋人。",
      "开馆日千屦，藏书山四邻。",
      "门迎新印绶，圹掩古衣巾。",
      "会哭皆英俊，哀风暗海尘。"
    ],
    "type": "shi",
    "source": "chinese-poetry"
  },
  {
    "id": "e87c3f80-4d98-4bba-902d-6f3f05f5cb81",
    "title": "题陈秀才溪山佳趣",
    "author": "戴表元",
    "dynasty": "元",
    "content": [
      "城郭寻寻尽，溪山宛宛来。",
      "同谁迁蜡屐，为子破苍苔。",
      "书欲斓斑设，花须烂熳开。",
      "赵郎题墨妙，烟雾眼中开。"
    ],
    "type": "shi",
    "source": "chinese-poetry"
  },
  {
    "id": "c22316a9-325e-48bd-98ea-b88b16ae863a",
    "title": "东离湖州泊南浔",
    "author": "戴表元",
    "dynasty": "元",
    "content": [
      "张帆出东郭，沽酒问南浔。",
      "画屋芦花净，红桥柳树深。",
      "鱼艘寒满港，橘市昼成林。",
      "吾道真迂阔，浮家尚越吟。"
    ],
    "type": "shi",
    "source": "chinese-poetry"
  },
  {
    "id": "473e8944-0cff-42a2-a745-613719d8a694",
    "title": "次韵答寄阆风舒先生",
    "author": "戴表元",
    "dynasty": "元",
    "content": [
      "闻说芗岩老，风情不减前。",
      "菊盘秋熟蟹，竹枕晚凉蝉。",
      "碑碣僧频谒，诗囊客自编。",
      "梅花紫溪路，一别又三年。"
    ],
    "type": "shi",
    "source": "chinese-poetry"
  },
  {
    "id": "7bfe901d-1de0-45e1-96fc-416f7b6f6ef9",
    "title": "送陈养晦教谕之象山",
    "author": "戴表元",
    "dynasty": "元",
    "content": [
      "闻说横经处，潭潭坐翠微。",
      "开窗见日出，拂席有云飞。",
      "药市山山古，鱼餐水水肥。",
      "新篇应烂熳，休遣递筒稀。"
    ],
    "type": "shi",
    "source": "chinese-poetry"
  },
  {
    "id": "222faaed-cc1b-4ec9-9b67-f8b666f13598",
    "title": "赵孟⿰禾熏修职挽诗",
    "author": "戴表元",
    "dynasty": "元",
    "content": [
      "辨得从容死，知渠磊落人。",
      "风云数世泽，玉雪百年身。",
      "谱牒图经旧，园林墓道新。",
      "不知沧海上，更费几沾巾。"
    ],
    "type": "shi",
    "source": "chinese-poetry"
  },
  {
    "id": "b8470d16-91fa-481f-9d38-4f22746cafd2",
    "title": "送罗学正赴歙",
    "author": "戴表元",
    "dynasty": "元",
    "content": [
      "文公汤沐邑，子去作儒官。",
      "马首千峰秀，鶑声二月寒。",
      "山禽攒俸纳，溪友借书看。",
      "近日科名阔，青云上不难。"
    ],
    "type": "shi",
    "source": "chinese-poetry"
  },
  {
    "id": "51cf09ab-b7a4-4a0b-903d-0b86026da709",
    "title": "杜子问赴建康南轩祠长",
    "author": "戴表元",
    "dynasty": "元",
    "content": [
      "一席清溪上，深衣雪鬓翁。",
      "挥犀谈孔氏，释菜礼宣公。",
      "堂馔淮鲜白，宾筵楚醴红。",
      "花台无恙否，回首几春风。"
    ],
    "type": "shi",
    "source": "chinese-poetry"
  },
  {
    "id": "279d9049-4d94-454e-be53-193556e06392",
    "title": "己亥岁归过泉口紫芝山伤谨讲师",
    "author": "戴表元",
    "dynasty": "元",
    "content": [
      "行路梦犹在，入门人已非。",
      "山青古佛顶，云墨祖师衣。",
      "赌弈曾同拙，看真似欠肥。",
      "百年谁免此，只合早忘机。"
    ],
    "type": "shi",
    "source": "chinese-poetry"
  },
  {
    "id": "95682ed0-b465-479d-9428-d379f753fd44",
    "title": "三山郑君挽诗",
    "author": "戴表元",
    "dynasty": "元",
    "content": [
      "近日经师少，人中又哭君。",
      "遗编空白屋，同列尽青云。",
      "尘土千金产，湖山数尺坟。",
      "纷纷粱肉种，谁得致斯文。"
    ],
    "type": "shi",
    "source": "chinese-poetry"
  },
  {
    "id": "e3ab1082-f1f8-49a1-a4fa-a618540b3d17",
    "title": "送穹上人还里",
    "author": "戴表元",
    "dynasty": "元",
    "content": [
      "但得扁舟便，春风处处行。",
      "定中三竺月，禅外五言城。",
      "海角雕胡饭，山畦玉版羹。",
      "清缘倘相就，谈笑解尘缨。"
    ],
    "type": "shi",
    "source": "chinese-poetry"
  },
  {
    "id": "c6ad88e6-cf4e-4179-98ad-7795af834a0f",
    "title": "褚叔豪赴山阴和靖祠长",
    "author": "戴表元",
    "dynasty": "元",
    "content": [
      "此老真迂阔，白头方出山。",
      "一灯河洛后，千础剡湖间。",
      "讲鼓惊云动，书船载月闲。",
      "可无容席地，容我了跻攀。"
    ],
    "type": "shi",
    "source": "chinese-poetry"
  },
  {
    "id": "84bc3880-fa6a-4a95-9918-0ecdaa2ff5df",
    "title": "逢翁舜咨",
    "author": "戴表元",
    "dynasty": "元",
    "content": [
      "相逢浑不觉，祗似宛陵贫。",
      "袅袅花骄客，潇潇雨净春。",
      "借书消茗困，索句写梅真。",
      "此去青云上，知君有几人。"
    ],
    "type": "shi",
    "source": "chinese-poetry"
  },
  {
    "id": "b7bb809e-0e67-4ef7-b7b3-59bec470f524",
    "title": "舟过严州",
    "author": "戴表元",
    "dynasty": "元",
    "content": [
      "溪石茸茸出，水泉滃滃悬。",
      "衔杯仙洞顶，挂席客星边。",
      "古岸鱼为市，穷乡茧当田。",
      "生涯著处有，奔走愧华巅。"
    ],
    "type": "shi",
    "source": "chinese-poetry"
  },
  {
    "id": "f6ba2d41-fa95-4ac8-8a55-3d9f9b9ac178",
    "title": "招王奕世",
    "author": "戴表元",
    "dynasty": "元",
    "content": [
      "闻说铜山下，书屏四面开。",
      "就僧煮紫笋，共客席青苔。",
      "铁画年俱长，霜根顶未栽。",
      "何当端午暇，一别剡乡来。"
    ],
    "type": "shi",
    "source": "chinese-poetry"
  },
  {
    "id": "3d87415c-fc45-4a43-88b6-8ac45daff63f",
    "title": "再招奕世",
    "author": "戴表元",
    "dynasty": "元",
    "content": [
      "雷晚还多雨，山寒只似春。",
      "野榴开向客，篱笋长过人。",
      "一寸书看懒，三叉路走频。",
      "王郎肯来否，谈笑共南邻。"
    ],
    "type": "shi",
    "source": "chinese-poetry"
  },
  {
    "id": "40d32608-2f44-4e2c-9a2a-fea89d7286e9",
    "title": "山中",
    "author": "戴表元",
    "dynasty": "元",
    "content": [
      "野水晴犹涨，春雷晚始鸣。",
      "地闲无堠逻，山远有蚕耕。",
      "身世通寒暑，交游半死生。",
      "方知一杯酒，真胜百年名。"
    ],
    "type": "shi",
    "source": "chinese-poetry"
  },
  {
    "id": "cd6fc22b-a5bd-45a5-b77a-6edb6e7a1908",
    "title": "七月初五夜养正堂示诸友",
    "author": "戴表元",
    "dynasty": "元",
    "content": [
      "客里犹多事，秋来又一旬。",
      "青天星斗净，白露稻粱新。",
      "留落空存节，炎凉莫问人。",
      "儒堂得佳伴，吟讽动比邻。"
    ],
    "type": "shi",
    "source": "chinese-poetry"
  },
  {
    "id": "3a90c663-fa1c-4343-a1af-a7cf05381933",
    "title": "袁提干挽诗二首  其一",
    "author": "戴表元",
    "dynasty": "元",
    "content": [
      "短世谁无死，深山独有归。",
      "送车晴起雾，埋碣夜生辉。",
      "晦朔鸡鸣在，江山鹤梦非。",
      "刚言仁者寿，近事例多违。"
    ],
    "type": "shi",
    "source": "chinese-poetry"
  },
  {
    "id": "1594c8a9-0dbc-4e81-a6b8-f086010d550b",
    "title": "袁提干挽诗二首  其二",
    "author": "戴表元",
    "dynasty": "元",
    "content": [
      "我昔携家走，君曾扫榻招。",
      "乱离心易感，生死义难消。",
      "雅魄归泉壤，潜光出市朝。",
      "平生五字苦，寒泪洒山瓢。"
    ],
    "type": "shi",
    "source": "chinese-poetry"
  },
  {
    "id": "43915886-842c-4040-be7a-77e61652433e",
    "title": "单漕贡君范挽诗",
    "author": "戴表元",
    "dynasty": "元",
    "content": [
      "竟抱遗经死，斯人亦可哀。",
      "传家一夔足，涉世万牛回。",
      "白屋身空脱，青山手自开。",
      "樵苏且莫近，玉树炯泉台。"
    ],
    "type": "shi",
    "source": "chinese-poetry"
  },
  {
    "id": "38b46470-6965-45e2-a9e2-6b7a1988ecd2",
    "title": "久客鹿顶承张景山寄诗次韵奉答",
    "author": "戴表元",
    "dynasty": "元",
    "content": [
      "但得无拘束，身轻处处仙。",
      "清谈煨芋夜，陈梦种花年。",
      "水窦羊肠折，山篱麂眼编。",
      "诗来正清绝，松下忽闻鹃。"
    ],
    "type": "shi",
    "source": "chinese-poetry"
  },
  {
    "id": "8f08f30b-bfa5-4eb7-8382-602577e67028",
    "title": "梅山",
    "author": "戴表元",
    "dynasty": "元",
    "content": [
      "梅尉功成后，安知不此来。",
      "路逢耕者问，山寺化人开。",
      "樵陇低通海，茶村暖待雷。",
      "谈玄亦可隠，不用垦蒿莱。"
    ],
    "type": "shi",
    "source": "chinese-poetry"
  },
  {
    "id": "96342aad-64d3-4fd0-8c39-be70aa78cad2",
    "title": "乙亥岁毗陵道中",
    "author": "戴表元",
    "dynasty": "元",
    "content": [
      "百年只有百清明，狼狈今年又避兵。",
      "烟火谁家寒食禁，簪裾那复丽人行。",
      "禾麻地废生边气，草木春寒起战声。",
      "渺渺飞鸦天断处，古来还是阖庐城。"
    ],
    "type": "shi",
    "source": "chinese-poetry"
  },
  {
    "id": "5a5278f5-f432-4089-9f6e-068abd4e677a",
    "title": "丙子除夜",
    "author": "戴表元",
    "dynasty": "元",
    "content": [
      "富贵如今似骇机，漂流未遣壮心违。",
      "乡邻有酒贫能醉，村落无医病亦稀。",
      "客任低头从狗窦，妻休掩面对牛衣。",
      "十年涉世浑如此，除却躬耕事事非。"
    ],
    "type": "shi",
    "source": "chinese-poetry"
  },
  {
    "id": "b5f4c442-666c-4846-a9d3-f278b30dc7b0",
    "title": "杭城风雨中简子昂",
    "author": "戴表元",
    "dynasty": "元",
    "content": [
      "五月钱塘风雨秋，怀人频倚面山楼。",
      "云收树色遥成海，水学江声暗入沟。",
      "一斗尽输无事饮，千金不买辟寒裘。",
      "自怜寂寞无玄学，车马门前过似流。"
    ],
    "type": "shi",
    "source": "chinese-poetry"
  },
  {
    "id": "a79bfbd5-45be-46f6-ba6d-20271f2636e5",
    "title": "东湖第三溪",
    "author": "戴表元",
    "dynasty": "元",
    "content": [
      "日晏霜浓十二月，林疏石瘦第三溪。",
      "云沙有径萦寒烧，松屋无人鸣昼鸡。",
      "几聚衣冠块作土，当年歌舞醉如泥。",
      "早知涉世真成梦，不弃山田春雨犂。"
    ],
    "type": "shi",
    "source": "chinese-poetry"
  },
  {
    "id": "585f7517-d19d-4358-bb99-41505090b6d9",
    "title": "史亨父挽诗",
    "author": "戴表元",
    "dynasty": "元",
    "content": [
      "玉食婵娟非寿资，清怀犹胜几男儿。",
      "壶觞竹寺寻秋月，灯火荷斋听雨时。",
      "补衲有衣曾礼佛，吞舟无诀莫凭医。",
      "平生潇洒王文学，地下相逢且说诗。"
    ],
    "type": "shi",
    "source": "chinese-poetry"
  },
  {
    "id": "ba62fc69-33c5-443d-8d56-949e4ad8259d",
    "title": "吴兄文参议同登金陵凤皇台醉作",
    "author": "戴表元",
    "dynasty": "元",
    "content": [
      "百年访古此徘徊，更上山椒扫草莱。",
      "一脔地腴胡马瞰，数围天险化龙开。",
      "时闻营籍传谣曲，谁见禅宫离劫灰。",
      "李白不生王谢歇，西风日落凤皇台。"
    ],
    "type": "shi",
    "source": "chinese-poetry"
  },
  {
    "id": "70287f66-fa9a-416d-84ce-a47d7d3c98fd",
    "title": "越城待旦",
    "author": "戴表元",
    "dynasty": "元",
    "content": [
      "策策虚楼竹隔明，悲来辗转向谁倾。",
      "天寒胡雁出万里，月落越鸡啼四更。",
      "为底朱颜成老色，看人青史上新名。",
      "清溪白石村村有，五尺乌犍托此生。"
    ],
    "type": "shi",
    "source": "chinese-poetry"
  },
  {
    "id": "4c7b94fd-03ec-4d9e-863f-816d193e57ea",
    "title": "林村寒食",
    "author": "戴表元",
    "dynasty": "元",
    "content": [
      "出门杨柳碧依依，木笔花开客未归。",
      "市远无饧供熟食，村深有纻试生衣。",
      "寒沙犬逐游鞍吠，落日鸦衔祭肉飞。",
      "闻说旧时春赛罢，家家鼓笛醉成围。"
    ],
    "type": "shi",
    "source": "chinese-poetry"
  },
  {
    "id": "309e080f-86eb-440a-a333-ab47819b81dc",
    "title": "寄天台舒阆风先生",
    "author": "戴表元",
    "dynasty": "元",
    "content": [
      "岭云尽处是台州，有个诗翁住下头。",
      "不寄一书春又晚，相思百里水空流。",
      "新踪冻合鶑雏谷，旧梦花迷燕子楼。",
      "闻说道旁烽燧急，定应重作峡中游。"
    ],
    "type": "shi",
    "source": "chinese-poetry"
  },
  {
    "id": "aff4d862-deea-4a3c-8c99-620293f269de",
    "title": "火后",
    "author": "戴表元",
    "dynasty": "元",
    "content": [
      "当年歌酒留连处，火后来看一惘然。",
      "傍水几家初饮马，入春三月未闻鹃。",
      "炎凉世事残城树，歌哭人声去客船。",
      "不是危肠拚醉得，颠狂无处著诗篇。"
    ],
    "type": "shi",
    "source": "chinese-poetry"
  },
  {
    "id": "d10c9c4c-dc23-455f-8347-74d10524a6d9",
    "title": "过应浩然先生墓",
    "author": "戴表元",
    "dynasty": "元",
    "content": [
      "人间万卷庞眉老，眼见堂堂入草莱。",
      "行客须当下马过，故交谁复裹鸡来。",
      "山花不语如听讲，溪水无情自荐哀。",
      "犹胜黄金买碑碣，百年名字已烟埃。"
    ],
    "type": "shi",
    "source": "chinese-poetry"
  },
  {
    "id": "28d4e701-2c39-4d78-b54c-43dbd2b07d6e",
    "title": "刘正仲至宝山不值主人而去次韵奉寄",
    "author": "戴表元",
    "dynasty": "元",
    "content": [
      "日日松间过□□，诗成忽在水云西。",
      "何人夜榻愁听雨，无数春船倒上溪。",
      "燕笋出时斑豹美，凤花开处杜鹃啼。",
      "东归更踏来时路，醉笔山𪪞取次题。"
    ],
    "type": "shi",
    "source": "chinese-poetry"
  },
  {
    "id": "2e8807bc-de60-418e-af6c-711a38f08c3d",
    "title": "游阳明一洞天呈王理得诸君",
    "author": "戴表元",
    "dynasty": "元",
    "content": [
      "禹穴苍茫不可探，人传灵笈锁烟岚。",
      "初晴鹤点青边嶂，欲雨龙移黑处潭。",
      "北斗斋坛天寂寂，东风仙洞草毵毵。",
      "堪怜尹叟非关吏，犹向江南逐老聃。"
    ],
    "type": "shi",
    "source": "chinese-poetry"
  },
  {
    "id": "8e3784c5-b3fd-461b-8889-af8e0c82f38a",
    "title": "送旨上人西湖并寄邓善之",
    "author": "戴表元",
    "dynasty": "元",
    "content": [
      "闻说西湖也自怜，君游更傍早春天。",
      "六桥水暖初杨柳，三竺山深未杜鹃。",
      "旧壁草生寻旧刻，新岩茶熟试新泉。",
      "城中新友须相觅，西蜀遗儒解草玄。"
    ],
    "type": "shi",
    "source": "chinese-poetry"
  },
  {
    "id": "ccd4c3f7-5a20-4414-a69c-8f57e3dd7d3c",
    "title": "辛卯除夜",
    "author": "戴表元",
    "dynasty": "元",
    "content": [
      "腊月今年只今夕，春风明日是明年。",
      "狂歌把酒屠苏地，醉眼看梅雾淞天。",
      "碧玉千壶喧坐次，红牙六博鬬飞钱。",
      "头颅雪白心情在，听说承平一惘然。"
    ],
    "type": "shi",
    "source": "chinese-poetry"
  },
  {
    "id": "58f40907-7795-4809-a9fd-94d7b79afea3",
    "title": "拜袁越公墓因游定水寺有怀源老",
    "author": "戴表元",
    "dynasty": "元",
    "content": [
      "乃翁已作飞仙去，犹得潭潭好墓田。",
      "老树背风深拓地，野云依海细分天。",
      "青峰晓接鸣钟寺，玉井秋澄试茗泉。",
      "我与源公旧相识，遗言潇洒有人传。"
    ],
    "type": "shi",
    "source": "chinese-poetry"
  },
  {
    "id": "727000c8-209f-4053-916e-44f6b2e3166a",
    "title": "陪阮使君游玉几",
    "author": "戴表元",
    "dynasty": "元",
    "content": [
      "花满车茵酒满船，乱云堆里访枯禅。",
      "林深何处无芳草，人静有时闻杜鹃。",
      "神屋画飞青䃸磹，灵潭阴罩赤蛇蜒。",
      "居然悟得松风梦，回首庐山二十年。"
    ],
    "type": "shi",
    "source": "chinese-poetry"
  },
  {
    "id": "b81504b4-40f1-4555-bdc2-d1f54aa48134",
    "title": "雪窦飞雪亭和孙使君",
    "author": "戴表元",
    "dynasty": "元",
    "content": [
      "匡庐亦有千寻瀑，无此陵虚翠玉台。",
      "身倚老松天上立，眼看飞鸟雪中来。",
      "山神禁肃难投唾，木落魂清得浣埃。",
      "见说下岩堪对望，道人临壑剪蒿莱。"
    ],
    "type": "shi",
    "source": "chinese-poetry"
  },
  {
    "id": "85be0cee-81e8-4a01-bbf5-76f996aeab77",
    "title": "邑中滞雨示陈贵白",
    "author": "戴表元",
    "dynasty": "元",
    "content": [
      "犹及相逢鬓未华，故乡春尽不须嗟。",
      "园林处处生新草，风雨年年送落花。",
      "高树昼寒归有鸟，小溪湍急走如蛇。",
      "方知傲世不在隠，高枕北窗闻打衙。"
    ],
    "type": "shi",
    "source": "chinese-poetry"
  },
  {
    "id": "91b6e00a-3fa1-4718-af6b-89c0a30119b0",
    "title": "十月朔旦寄贵白兄弟",
    "author": "戴表元",
    "dynasty": "元",
    "content": [
      "黄牛村前秋叶飞，青螺峰外海云归。",
      "故人相思雪满鬓，客子独行风举衣。",
      "乌鹊定占谁屋喜，鲈鱼知比去年肥。",
      "当时歌酒江湖上，百里音书今亦稀。"
    ],
    "type": "shi",
    "source": "chinese-poetry"
  },
  {
    "id": "48abecbe-b648-4dab-a5ee-93b3c0e3bb3b",
    "title": "次韵任起潜谋隠之作",
    "author": "戴表元",
    "dynasty": "元",
    "content": [
      "江边秋日逢任子，大醉索诗吾欲狂。",
      "为问山资何次第，祗余丹诀转凄凉。",
      "黄金范蠡曾辞禄，白首虞翻未信方。",
      "千古浮云共归意，晓风城郭水花香。"
    ],
    "type": "shi",
    "source": "chinese-poetry"
  },
  {
    "id": "e240368b-497b-4022-a790-39c7b8287a67",
    "title": "晚秋游中溪四首  其一",
    "author": "戴表元",
    "dynasty": "元",
    "content": [
      "淡竹冈前沙雁飞，小花尖下柘丸肥。",
      "山云不见雨自薄，天气欲寒人正归。",
      "招伴祗须新稻酒，临风犹有旧苔矶。",
      "风流鬓发茎茎在，怪石老松今是非。"
    ],
    "type": "shi",
    "source": "chinese-poetry"
  },
  {
    "id": "8c6a7deb-a7e4-4fc7-bc23-b0079af74c67",
    "title": "晚秋游中溪四首  其二",
    "author": "戴表元",
    "dynasty": "元",
    "content": [
      "经秋溪水碧洄洄，无数晓山如镜台。",
      "红叶流从龙奥出，白云飞向石门来。",
      "亦逢纸户曾相识，尚有樵踪且莫回。",
      "端为何人作风物，漫山漫谷野花开。"
    ],
    "type": "shi",
    "source": "chinese-poetry"
  },
  {
    "id": "17512eda-01d6-4c2a-8564-756b50996313",
    "title": "晚秋游中溪四首  其三",
    "author": "戴表元",
    "dynasty": "元",
    "content": [
      "休折山中松桂枝，溪鱼亦小莫垂丝。",
      "沙田翻白收秔后，霜树著红尝柿时。",
      "日落牛羊归径熟，天寒乌鸟向人慈。",
      "出云数里成官路，问事如何总不知。"
    ],
    "type": "shi",
    "source": "chinese-poetry"
  },
  {
    "id": "6787ef48-78fb-42eb-bbb9-a375804243b6",
    "title": "晚秋游中溪四首  其四",
    "author": "戴表元",
    "dynasty": "元",
    "content": [
      "树淡云浓又一坡，招邀处处是行窝。",
      "梯岩危似蚁缘木，架屋高如鹊结窠。",
      "水味野栽茭白瘦，山毛人摘芋红多。",
      "行年四十不称意，更欲客游知奈何。"
    ],
    "type": "shi",
    "source": "chinese-poetry"
  },
  {
    "id": "05d1dc5e-2fb9-41bf-a8fd-2b26ae83fccd",
    "title": "春夜喜陈汝晦见过",
    "author": "戴表元",
    "dynasty": "元",
    "content": [
      "乃翁治狱多阴德，之子论文有古风。",
      "尊俎祗容吾党共，衣冠能得几家同。",
      "书林有业何妨隠，徭籍无名莫怨穷。",
      "百岁相期今夕意，頼君咳唾起诸童。"
    ],
    "type": "shi",
    "source": "chinese-poetry"
  },
  {
    "id": "2ec255fd-b350-41fa-8a58-c11c4a945ffd",
    "title": "乡君子肯堂董君分教贵溪作诗奉寄",
    "author": "戴表元",
    "dynasty": "元",
    "content": [
      "舟车赤日千余里，笔砚清风二百年。",
      "开口人知宗洛派，举头身欲近闽天。",
      "𫄨袍凉拥松皮几，桂酒春浮药玉船。",
      "犹有英髦卧空谷，闲将名字访华颠。"
    ],
    "type": "shi",
    "source": "chinese-poetry"
  },
  {
    "id": "e4ef292e-ae7d-4b7d-b6d7-423258161330",
    "title": "次韵答陈叔高",
    "author": "戴表元",
    "dynasty": "元",
    "content": [
      "早种青蒲已满沟，暮栽黄菊亦成丘。",
      "不辞西日射牛背，尚胜北风吹马头。",
      "新雨客疏尘锁几，故山秋淡树藏楼。",
      "艰难终竟乡情耐，准拟行窝处处留。"
    ],
    "type": "shi",
    "source": "chinese-poetry"
  },
  {
    "id": "cb300afe-2eb3-4f56-8f52-fd0e02e5e859",
    "title": "次韵寄陈达观少府兼简叔高",
    "author": "戴表元",
    "dynasty": "元",
    "content": [
      "怀人路绝云归海，避俗门深草蔽丘。",
      "万事渐消闲客梦，一生虚白少年头。",
      "山螀叫缓从除架，淮雁来多莫上楼。",
      "近日邻家有新酿，每逢诗伴得淹留。"
    ],
    "type": "shi",
    "source": "chinese-poetry"
  },
  {
    "id": "19b77f07-8db6-4147-9e49-99e3d6f59188",
    "title": "过清凉寺王参预墓下",
    "author": "戴表元",
    "dynasty": "元",
    "content": [
      "江左风流廊庙人，荒境抛与梵宫邻。",
      "多年羊虎犹眠石，败壁貂蝉祇贮尘。",
      "万古云山同白骨，一庭花木目青春。",
      "永思陵下犹凄切，废屋酸风吹野薪。"
    ],
    "type": "shi",
    "source": "chinese-poetry"
  },
  {
    "id": "3d3cba49-b689-43ca-91ed-70e8c2e6a33a",
    "title": "送僧无等游华亭",
    "author": "戴表元",
    "dynasty": "元",
    "content": [
      "华亭是我曾游处，记忆端然不作疏。",
      "地带三吴犹壮丽，人经二陆自诗书。",
      "轻身羡尔能随鹤，薄味从来不为鱼。",
      "未卜西游时远近，道成相问定何如。"
    ],
    "type": "shi",
    "source": "chinese-poetry"
  },
  {
    "id": "edc1626c-9c70-43e3-a087-e725f9d68f42",
    "title": "送陈彦恂北上兼简李奇卿学士",
    "author": "戴表元",
    "dynasty": "元",
    "content": [
      "天末翛翛起画舲，骊歌清切也堪听。",
      "十年夜雨头垂白，万里春风草又青。",
      "莫恋皋比专鲁席，终须豸角瑞尧庭。",
      "平生短李江南杰，今作文昌第几星。"
    ],
    "type": "shi",
    "source": "chinese-poetry"
  },
  {
    "id": "c23c780c-5026-44ec-8b44-ab522493353e",
    "title": "于杭州九月送袁太初赴宁海教官",
    "author": "戴表元",
    "dynasty": "元",
    "content": [
      "怜君跋涉走风沙，九月江城飞雪花。",
      "黄蝶终归穿砚手，青藜曾照聚书家。",
      "吟圆坐石题山叶，讲退登楼看海槎。",
      "年少交游浑好在，何时相伴访烟霞。"
    ],
    "type": "shi",
    "source": "chinese-poetry"
  },
  {
    "id": "de6fa0e2-fa22-4ec5-b8be-15bba6a56214",
    "title": "次韵王监簿春前对雪之作",
    "author": "戴表元",
    "dynasty": "元",
    "content": [
      "情怀未厌日如年，幻境先看海变田。",
      "梁苑贵游图画里，山阴风致酒尊前。",
      "虾须帘湿闲春晓，猊舌香浓凝午烟。",
      "肯信高人有高卧，矶头新泊钓鱼船。"
    ],
    "type": "shi",
    "source": "chinese-poetry"
  },
  {
    "id": "471be245-6c7a-44ef-a78b-a7f2ebdd1ae7",
    "title": "陈秀才问诗于余次韵赠之",
    "author": "戴表元",
    "dynasty": "元",
    "content": [
      "秋半说诗秋又阑，觅从忘处更哦看。",
      "不妨味熟心自悟，祗恐业成身转寒。",
      "窍木野风天倡和，崩溪怪石鬼镌刊。",
      "扳君更上最高顶，莫羡千金游子鞍。"
    ],
    "type": "shi",
    "source": "chinese-poetry"
  },
  {
    "id": "31f9a40a-9f84-4eaa-8377-00a06b6eef0d",
    "title": "次韵答胡山甫兼简汪日宾  其一",
    "author": "戴表元",
    "dynasty": "元",
    "content": [
      "白发诗翁南峡居，肯来与子不相疏。",
      "久知诸老难折简，端为此家多贮书。",
      "谈吐清无涉俗处，容颜衰似避兵初。",
      "溪梁一别还经岁，接得新诗锦不如。"
    ],
    "type": "shi",
    "source": "chinese-poetry"
  },
  {
    "id": "2d48862d-3f45-4f1a-aeaa-3a81c35f9e11",
    "title": "次韵答胡山甫兼简汪日宾  其二",
    "author": "戴表元",
    "dynasty": "元",
    "content": [
      "乱后交朋星散居，如君那得易亲疏。",
      "耐多但有客满座，忙绝不令儿废书。",
      "万里山河蓬鬓底，一春风雨杏花初。",
      "闲身共逊耽诗老，野服枯藤得自如。"
    ],
    "type": "shi",
    "source": "chinese-poetry"
  },
  {
    "id": "492de60e-e00e-4a8f-9965-a65f7adcdaaf",
    "title": "寄袁季厚",
    "author": "戴表元",
    "dynasty": "元",
    "content": [
      "莫笑衰颜老剡翁，凶年过彻賸顽穷。",
      "坐窗渐爱日南至，行路不愁天北风。",
      "清话客多无酒款，白头交在有书通。",
      "闻知别野林泉美，一策一簦吾欲东。"
    ],
    "type": "shi",
    "source": "chinese-poetry"
  },
  {
    "id": "67129716-cc9c-4937-93b6-21ee1ba4ea84",
    "title": "挽舒君实",
    "author": "戴表元",
    "dynasty": "元",
    "content": [
      "玉比清癯鹤比羸，相看中路忽相遗。",
      "诗才万斛难供歉，药论千箱不起衰。",
      "定有意游轻竹杖，犹余手剪碎松枝。",
      "南山山下徘徊处，曾指佳城示阿宜。"
    ],
    "type": "shi",
    "source": "chinese-poetry"
  },
  {
    "id": "76b2c187-759d-48a7-8b9c-9643692e438f",
    "title": "感事",
    "author": "戴表元",
    "dynasty": "元",
    "content": [
      "死生契阔强兄弟，南北分张好友朋。",
      "战国几人成汉鬼，劫灰今日信胡僧。",
      "翰林身后诗千首，工部丘前米五升。",
      "山路阴寒鱼雁绝，旧游何处寄椷藤。"
    ],
    "type": "shi",
    "source": "chinese-poetry"
  },
  {
    "id": "8ca53852-a94a-44a9-a66a-e5fd2a126417",
    "title": "梦觉",
    "author": "戴表元",
    "dynasty": "元",
    "content": [
      "梦觉依然一草寮，浮踪已惯任飘摇。",
      "虚簷晴气生朝露，远树寒声过夜潮。",
      "白骨又惊山下满，朱颜刚向客中消。",
      "时平不爱通侯印，且愿深林作老樵。"
    ],
    "type": "shi",
    "source": "chinese-poetry"
  },
  {
    "id": "7becd16a-1bd0-42ba-87b3-3e71537aca6a",
    "title": "黎州山下有坡曰响地平黎州自孙兴公经始至今有祠其上",
    "author": "戴表元",
    "dynasty": "元",
    "content": [
      "苍茫一片莓苔地，随意触来还有声。",
      "定是战坑余箭戟，不然琴屋贮瓶罂。",
      "名真过客多能记，迹古居人不敢耕。",
      "孙叟有灵应索笑，赋成留此试𫓩铮。"
    ],
    "type": "shi",
    "source": "chinese-poetry"
  },
  {
    "id": "38d7cae7-7280-49a9-9ba3-ab0ce09da96e",
    "title": "寄赵子昂济南",
    "author": "戴表元",
    "dynasty": "元",
    "content": [
      "济南官府最风流，闻是山东第一州。",
      "户版自多无讼狱，儒冠相应有宾游。",
      "秋风鱼酒黄粱市，夜月笙歌画舫舟。",
      "行乐使君诗笔俊，一篇肯寄剡溪头。"
    ],
    "type": "shi",
    "source": "chinese-poetry"
  },
  {
    "id": "b734b7f4-d70e-40a7-b375-da98651ef915",
    "title": "陈无逸张仲实皆授徒城中相望遣闷小诗往问",
    "author": "戴表元",
    "dynasty": "元",
    "content": [
      "闲身不用苦咨嗟，随分风流阅岁华。",
      "白日垂帘同卖卜，清流岸帻胜趋衙。",
      "飞书漆椠诗无草，夹注高檠眼未花。",
      "更喜芳邻连二妙，时时衿佩问东家。"
    ],
    "type": "shi",
    "source": "chinese-poetry"
  },
  {
    "id": "459a47da-77da-4fb5-a7c7-2d785b7ebf6d",
    "title": "蔚讲师见示方使君唱酬诗次韵",
    "author": "戴表元",
    "dynasty": "元",
    "content": [
      "长汀江上别多时，白发闲身天所遗。",
      "避俗如仇翻好客，知穷为祟却耽诗。",
      "乡山云淡龙移久，湖市春寒鹤下迟。",
      "过尽榴梅与甜笋，高侯还许放侯知。"
    ],
    "type": "shi",
    "source": "chinese-poetry"
  },
  {
    "id": "53d5a4ea-8c29-491a-a58a-0be53abb4428",
    "title": "次韵如晦木犀因寄其从父性之老同舍",
    "author": "戴表元",
    "dynasty": "元",
    "content": [
      "诗力如弓不易张，烦襟且觉对花凉。",
      "玲珑南雪晴秋树，淅窣西风夜月香。",
      "消得玉人歌古淡，许谁金屋鬬清狂。",
      "风流更忆同袍老，一坞闲云傍水乡。"
    ],
    "type": "shi",
    "source": "chinese-poetry"
  },
  {
    "id": "95c23a30-201a-4f16-8c05-3339dd63f302",
    "title": "徐都目之官奉化",
    "author": "戴表元",
    "dynasty": "元",
    "content": [
      "小垒飞书定不难，十年清苦旧儒冠。",
      "黄帘日转山衙静，彩笔春消海驿寒。",
      "坂马易劳须缓骋，潮鱼虽美莫多餐。",
      "人来肯寄平安不，茅屋三间伴剡滩。"
    ],
    "type": "shi",
    "source": "chinese-poetry"
  },
  {
    "id": "60cbb4fc-d75a-40e6-9c56-fc4ad6edb66a",
    "title": "次韵和蔚师鉴师春怀",
    "author": "戴表元",
    "dynasty": "元",
    "content": [
      "愁是云阴喜是晴，春游何处不关情。",
      "黄鸡亭馆琴三弄，青果杯盘酒数行。",
      "满砌雨添新笋密，隔墙风送落花轻。",
      "鉴湖湖上樵山老，破帽枯藜过一生。"
    ],
    "type": "shi",
    "source": "chinese-poetry"
  },
  {
    "id": "22a6de89-320f-4827-bc36-91906860d0ef",
    "title": "次韵王景晹寄轩",
    "author": "戴表元",
    "dynasty": "元",
    "content": [
      "江湖犹觉气横行，羽褐藤冠学养生。",
      "掣肘累轻天与福，欺心戒重鬼司盟。",
      "行收耕稼间勋业，别有吟哦好性情。",
      "祗恐蹊成似桃李，人来先识隠居名。"
    ],
    "type": "shi",
    "source": "chinese-poetry"
  },
  {
    "id": "35965134-0ab7-48d8-a265-06c47b856aa1",
    "title": "送柯以善自杭游鄂",
    "author": "戴表元",
    "dynasty": "元",
    "content": [
      "江汉天风日夜清，君游何处濯尘缨。",
      "云从鹦鹉洲前出，月在凤皇山上明。",
      "已羡经籝吴士艳，行看词笔楚人惊。",
      "残荪賸芷将何用，归日分张与后生。"
    ],
    "type": "shi",
    "source": "chinese-poetry"
  },
  {
    "id": "34647213-a59a-414f-8633-6ec6fe5effd5",
    "title": "读福建廉访辅大使遗事",
    "author": "戴表元",
    "dynasty": "元",
    "content": [
      "臬官难称是闽中，遗爱堂堂得比公。",
      "姓字丹青太史笔，岁时笾豆素王宫。",
      "一生姜桂那时辣，百死江湖必向东。",
      "从古仁贤有家世，名郎台阁已生风。"
    ],
    "type": "shi",
    "source": "chinese-poetry"
  },
  {
    "id": "5c671a81-7aaf-462d-95be-62e11cdd36b6",
    "title": "客京口",
    "author": "戴表元",
    "dynasty": "元",
    "content": [
      "酒酽花秾鼓聒天，百年成此好山川。",
      "黄烟暮接淮南火，白米秋攒浙右船。",
      "碑古犹多埋鹤寺，田高耕遍卧牛阡。",
      "陈踪兴废何由问，只忆风流老米颠。"
    ],
    "type": "shi",
    "source": "chinese-poetry"
  },
  {
    "id": "39cbf34c-1219-45f0-a8aa-221a2fb68888",
    "title": "金陵赠友",
    "author": "戴表元",
    "dynasty": "元",
    "content": [
      "虎变龙阡此一时，春风得似旧城池。",
      "宫闲军卖偷来果，寺废僧寻断去碑。",
      "水水鱼肥供白鲊，家家蚕熟衣红丝。",
      "太平尚属穷诗客，酒贱如泥醉不知。"
    ],
    "type": "shi",
    "source": "chinese-poetry"
  },
  {
    "id": "ab45c7ef-d76e-4ace-b7ee-3676059ca954",
    "title": "湖山村",
    "author": "戴表元",
    "dynasty": "元",
    "content": [
      "老去生涯学钓鱼，溪山忽忆似湘湖。",
      "风林四畔动竽瑟，烟雨一篙行画图。",
      "小市篝明沽郭索，平园栅树备於菟。",
      "偶然得住何妨住，是处人间足畏途。"
    ],
    "type": "shi",
    "source": "chinese-poetry"
  },
  {
    "id": "43313914-b21a-4865-84ea-0b12402c0d14",
    "title": "己卯岁初葺剡居",
    "author": "戴表元",
    "dynasty": "元",
    "content": [
      "休言声迹转沉沦，百折江湖乱后身。",
      "穷未卖书留教子，饥宁食粥省求人。",
      "坐来齿避樵苏长，往处踪迷木石邻。",
      "翻笑古来逃世者，标名先制隠衣巾。"
    ],
    "type": "shi",
    "source": "chinese-poetry"
  },
  {
    "id": "42ff5e30-f851-46d4-a863-b0bebefbec49",
    "title": "耕桑",
    "author": "戴表元",
    "dynasty": "元",
    "content": [
      "耕桑本是闲居事，学得耕桑事转多。",
      "失晒麦丛忧出蝶，迟缫蚕茧怕生蛾。",
      "调停寒暖春移苎，侦候阴晴夏插禾。",
      "衣饭为谁忙不彻，醉来乘兴作劳歌。"
    ],
    "type": "shi",
    "source": "chinese-poetry"
  },
  {
    "id": "b7cd5a32-60d2-49e6-9494-f2e09dd64ff1",
    "title": "秋尽",
    "author": "戴表元",
    "dynasty": "元",
    "content": [
      "秋尽空山无处寻，西风吹入鬓华深。",
      "十年世事同纨扇，一夜交情到楮衾。",
      "骨警如医知冷热，诗多当历记晴阴。",
      "无聊最苦梧桐树，搅动江湖万里心。"
    ],
    "type": "shi",
    "source": "chinese-poetry"
  },
  {
    "id": "9662fa29-25b6-4e9e-9d87-ac2950882429",
    "title": "王丞自鄞城归又许入剡",
    "author": "戴表元",
    "dynasty": "元",
    "content": [
      "江城醉别太匆匆，风雪家园一笑同。",
      "尽健不妨天予老，绝清那许鬼欺穷。",
      "简书异日关谁事，灯火寒乡頼此翁。",
      "几度丁宁鸡黍约，扫关拂榻误儿童。"
    ],
    "type": "shi",
    "source": "chinese-poetry"
  },
  {
    "id": "8a1521af-c544-4cae-bafe-54a311ee66fc",
    "title": "壬午清明",
    "author": "戴表元",
    "dynasty": "元",
    "content": [
      "节序愁中都忘却，见人插柳是清明。",
      "登陴戍出吹弹乐，上冢船归语笑声。",
      "解事浊醪相料理，当权团扇正施行。",
      "悲欢寒暑君休问，花鸟年年管送迎。"
    ],
    "type": "shi",
    "source": "chinese-poetry"
  },
  {
    "id": "c2678491-c980-4386-a845-18aee9380827",
    "title": "寒食",
    "author": "戴表元",
    "dynasty": "元",
    "content": [
      "寒食清明却过了，故乡风物祗依然。",
      "穷中有客分青饭，乱后谁坟挂白钱。",
      "落魄暖春为麦地，阴沉溽雨近梅天。",
      "闲情正尔无归宿，石鼎新芽手自煎。"
    ],
    "type": "shi",
    "source": "chinese-poetry"
  },
  {
    "id": "3a5c35c9-1070-40ac-a574-d30cd41a3307",
    "title": "奉题孙使君池馆",
    "author": "戴表元",
    "dynasty": "元",
    "content": [
      "白发使君经世材，尽闲犹解畅池台。",
      "杂花屏障四时有，明月镜奁三面开。",
      "各坐山随人意看，正吟风递鸟声来。",
      "当年时雨堂前梦，得似从容此一杯。"
    ],
    "type": "shi",
    "source": "chinese-poetry"
  },
  {
    "id": "c664f2b0-07c1-4a56-be59-fffdbbde1ef1",
    "title": "家西十里外茅洋小山中土冢累然初不封树乡先生舒文靖公墓也",
    "author": "戴表元",
    "dynasty": "元",
    "content": [
      "莫轻数尺黄泥壤，埋却斯人后更无。",
      "山上自难生毒草，树间长见聚慈乌。",
      "樵耕可免凭乡俗，洒埽能来是学徒。",
      "后有宣尼须痛惜，待将墓额写呜呼。"
    ],
    "type": "shi",
    "source": "chinese-poetry"
  },
  {
    "id": "95d2284d-2ad5-49fb-8423-fc1e745b8f7f",
    "title": "戊子岁晚赠应德茂",
    "author": "戴表元",
    "dynasty": "元",
    "content": [
      "江海悠悠雪欲飞，抱书空出又空归。",
      "沙头人满鸥应笑，船上酒香鱼正肥。",
      "尘土竟成谁计是，山林又悔一年非。",
      "平生万卷应夫子，两世知名穷布衣。"
    ],
    "type": "shi",
    "source": "chinese-poetry"
  },
  {
    "id": "eecb2a07-caf4-47a2-b795-e6fe756f3d9a",
    "title": "宝山寺寒食次韵和阆翁",
    "author": "戴表元",
    "dynasty": "元",
    "content": [
      "绿阴啼鸟春将老，古寺垂杨日未西。",
      "客子欲归风满袖，桃花无语水流溪。",
      "有人蔬笋忘饥渴，何处松楸杂笑啼。",
      "准拟一时僧榻畔，诗翁题后更谁题。"
    ],
    "type": "shi",
    "source": "chinese-poetry"
  },
  {
    "id": "63b93a42-f546-476f-b754-fbbd49797dc8",
    "title": "戊子清明前陪王丞度新岭",
    "author": "戴表元",
    "dynasty": "元",
    "content": [
      "一百五日熟食节，七十一曲下山坡。",
      "寒暄相逢旧人少，风雨欲尽新林多。",
      "青岩不辞挂春霭，白鸟何处生沧波。",
      "途泥同兴不同调，我懒且休君更歌。"
    ],
    "type": "shi",
    "source": "chinese-poetry"
  },
  {
    "id": "45ba54f6-af1a-4a46-b63f-35475e90f3cc",
    "title": "同陈养晦兵后过邑",
    "author": "戴表元",
    "dynasty": "元",
    "content": [
      "搜山马退余春草，避世人归起夏蚕。",
      "破屋烟沙飞飒飒，遗民须鬓雪毵毵。",
      "青山几处杨梅坞，白酒谁家榉柳潭。",
      "休学丁仙返辽左，聊同庾老赋江南。"
    ],
    "type": "shi",
    "source": "chinese-poetry"
  },
  {
    "id": "a3f8fe73-bc10-4c35-8027-7ec938c59ebf",
    "title": "送人游霞屿",
    "author": "戴表元",
    "dynasty": "元",
    "content": [
      "霞屿风烟接渺溟，老仙万锸敞林扃。",
      "峰前雁起湖云净，池面龙来海雨腥。",
      "阅世僧闲头黑白，游山客爽句丹青。",
      "何缘飞去清源国，雨夜翛翛著翅翎。"
    ],
    "type": "shi",
    "source": "chinese-poetry"
  },
  {
    "id": "e362c960-b1e8-4181-aa34-5e14c87a7f36",
    "title": "己丑正月六日袁季源家遭毁次韵书闷",
    "author": "戴表元",
    "dynasty": "元",
    "content": [
      "邺侯家里书千架，杜老尊前屋万间。",
      "此事吾堪慰流落，迩来天亦妬穷闲。",
      "反风待祷真虚语，噀雨无方自厚颜。",
      "间挈残家过西坞，风流还许几生还。"
    ],
    "type": "shi",
    "source": "chinese-poetry"
  },
  {
    "id": "7a012238-023b-47b8-8948-bc70e3ef9561",
    "title": "正仲今年鄞城之约不就因次韵慰悦之",
    "author": "戴表元",
    "dynasty": "元",
    "content": [
      "莫怪诗翁不出山，诗多那得是山间。",
      "清溪欲暖鶑啼树，白日无人犬卧关。",
      "不惜野花簪素发，时凭春酒转朱颜。",
      "当年阮籍何曾达，直到途穷始哭还。"
    ],
    "type": "shi",
    "source": "chinese-poetry"
  },
  {
    "id": "c96954c3-802c-4c4e-8b0c-2a461fa220f1",
    "title": "送于知州",
    "author": "戴表元",
    "dynasty": "元",
    "content": [
      "居官难得是全名，于守年多政转清。",
      "身为素王扶坠户，手提赤子出饥坑。",
      "使来公馆文书简，吏退私斋几砚横。",
      "似此雍容好风度，天边看著绣衣行。"
    ],
    "type": "shi",
    "source": "chinese-poetry"
  },
  {
    "id": "9dd61924-bdad-42bc-a513-015491d80489",
    "title": "壬午六月八日书怀",
    "author": "戴表元",
    "dynasty": "元",
    "content": [
      "怀人故国鳞鸿绝，避地春园草树长。",
      "四壁空存医俗具，千金难售卖呆方。",
      "共儿坐诵修吴语，有客行歌衒楚装。",
      "昨夜见花摇作梦，南风吹海白茫茫。"
    ],
    "type": "shi",
    "source": "chinese-poetry"
  },
  {
    "id": "13aae076-a798-44b6-a580-0cda566f8ba2",
    "title": "杖锡寺",
    "author": "戴表元",
    "dynasty": "元",
    "content": [
      "仙草漫漫路不分，钟鱼那许外间闻。",
      "凉天九月已飞雪，晴日西山犹带云。",
      "火后客夸新屋样，兵前僧惜旧碑文。",
      "藤湖只去招提顶，见说滮田可种耘。"
    ],
    "type": "shi",
    "source": "chinese-poetry"
  },
  {
    "id": "a4703471-10d7-47fa-a3b4-1f1ff29b18a1",
    "title": "四明山中逢晴",
    "author": "戴表元",
    "dynasty": "元",
    "content": [
      "一冈一涧一萦隈，新岁新晴始此回。",
      "莎坂南风寅蛤出，茅簷西日一禽来。",
      "人迷白路羊群石，水卷青天雪里雷。",
      "犹是深山有寒食，梨花无数绕岩开。"
    ],
    "type": "shi",
    "source": "chinese-poetry"
  },
  {
    "id": "864dfeee-21b0-43ce-84c7-10cb1091a82e",
    "title": "魏文节公墓",
    "author": "戴表元",
    "dynasty": "元",
    "content": [
      "万骑南来驻不留，衣冠客此镇林丘。",
      "寒岩碎裂从中起，乱水喧鸣竟独流。",
      "故物今惟存寓马，当年谁为指眠牛。",
      "坟傍小寺终村俗，画柱纱笼护冕旒。"
    ],
    "type": "shi",
    "source": "chinese-poetry"
  },
  {
    "id": "b5658d32-5d20-42f8-af2b-1ed35dcd3ffd",
    "title": "辛亥岁七夕醉陪诸公登西湖竹阁",
    "author": "戴表元",
    "dynasty": "元",
    "content": [
      "画鹢凌风汗漫游，雨声飞出万山头。",
      "江湖望阔边城起，吴越音多客思柔。",
      "野树有枝犹系马，官荷无叶不藏鸥。",
      "十年浪走红尘道，今日临城始识秋。"
    ],
    "type": "shi",
    "source": "chinese-poetry"
  },
  {
    "id": "9c806d2c-000e-4110-bd3c-4d2f87a858a6",
    "title": "蔡嶴食藕",
    "author": "戴表元",
    "dynasty": "元",
    "content": [
      "地逢平处亦萦回，不是逃兵底肯来。",
      "坡上一祠犹姓蔡，山前当路尽通台。",
      "高岩童去收桐子，邻县人过问藕栽。",
      "忽见深衣老儒者，清时不信少遗材。"
    ],
    "type": "shi",
    "source": "chinese-poetry"
  },
  {
    "id": "992bb04b-c428-4508-a45c-89653c420cc1",
    "title": "辛巳岁六月三日书事",
    "author": "戴表元",
    "dynasty": "元",
    "content": [
      "急报传来又不真，迎门翁稚笑声频。",
      "情怀经苦思平世，颜貌缘愁似老人。",
      "兵后尚多难料事，山中谁是自由身。",
      "沙瓶酒酽鲑蔬有，领取灯花一树春。"
    ],
    "type": "shi",
    "source": "chinese-poetry"
  },
  {
    "id": "ecacede7-3a1c-4124-9099-d1bd02cd9847",
    "title": "耕休",
    "author": "戴表元",
    "dynasty": "元",
    "content": [
      "耕休何处散烦劳，东埭西梁信所遭。",
      "溪水清清照鱼影，山风细细落松毛。",
      "无名野草疑皆药，有韵村谣例近骚。",
      "稽古祗堪农圃用，莫将车马误儿曹。"
    ],
    "type": "shi",
    "source": "chinese-poetry"
  },
  {
    "id": "b8cdbe7d-3832-4576-befd-731b58f8fe07",
    "title": "畬斋次韵",
    "author": "戴表元",
    "dynasty": "元",
    "content": [
      "贫贱知心老弟兄，祗疑相得似前生。",
      "避穷无地犹贪学，负谤如天底用名。",
      "兵后脱身宜共惜，书中薄业尚堪耕。",
      "殷勤预约频频见，未见亦须频寄声。"
    ],
    "type": "shi",
    "source": "chinese-poetry"
  },
  {
    "id": "ff698cd7-e869-4492-9571-02b6266a8a6c",
    "title": "保福寺",
    "author": "戴表元",
    "dynasty": "元",
    "content": [
      "漫天萝蔓断追寻，犹有人嫌未苦深。",
      "屋古渗当风雨气，僧驯化得虎狼心。",
      "松花昼暖蜂科蜜，梅子春残鸟恋阴。",
      "不应初来便忘去，身闲处处是山林。"
    ],
    "type": "shi",
    "source": "chinese-poetry"
  },
  {
    "id": "cfd256da-e9cf-433b-b279-0ed99b70f199",
    "title": "张景忠学正之平江",
    "author": "戴表元",
    "dynasty": "元",
    "content": [
      "江南最好说苏州，傍得闲官也自由。",
      "市舍酒香春四坐，湖田租熟雪千舟。",
      "歌成烂熳乌丝写，意到萦纡画鹢游。",
      "我亦少年心性在，经从准拟作遨头。"
    ],
    "type": "shi",
    "source": "chinese-poetry"
  },
  {
    "id": "9e71cac4-9815-42ce-bb40-8d45f5c66c48",
    "title": "鲜于伯机家钓台石",
    "author": "戴表元",
    "dynasty": "元",
    "content": [
      "人间岩石乱纷纷，严子台名最喜闻。",
      "何术缩渠千里脉，有人分得两峰云。",
      "天边路远星还动，江上潮回日又曛。",
      "解道泥途等轩冕，东西更有范希文。"
    ],
    "type": "shi",
    "source": "chinese-poetry"
  },
  {
    "id": "faf17b20-800e-48d2-9341-7e7263dd4677",
    "title": "辛丑岁十一月二十六日东归舟中示三子",
    "author": "戴表元",
    "dynasty": "元",
    "content": [
      "节物悠悠不负公，江行三日雪花风。",
      "云侵贺监山亭白，日在徐仙海岛红。",
      "自笑得雏如病鹤，也思结伴附归鸿。",
      "何时办得村田活，粝饭鱼羹百指同。"
    ],
    "type": "shi",
    "source": "chinese-poetry"
  },
  {
    "id": "3382089b-c172-411e-bdb1-668f6a9233cc",
    "title": "归自西关有作简余率公钞使",
    "author": "戴表元",
    "dynasty": "元",
    "content": [
      "白发微官小祝同，也随年少踏春风。",
      "乡心几夜马生角，世味一时龟脱筒。",
      "红旆戍楼花整整，绿莎溪路水茸茸。",
      "归来健羡余公子，卷帙如山一览空。"
    ],
    "type": "shi",
    "source": "chinese-poetry"
  },
  {
    "id": "cbab6886-569a-4374-8f09-75f907ed44a4",
    "title": "贵溪董教谕回里",
    "author": "戴表元",
    "dynasty": "元",
    "content": [
      "八月暄暄似小春，鄞江归客楚江滨。",
      "梦中鲈鲙紫莼菜，画里纻袍乌角巾。",
      "不枉夸张别风土，有时吟啸杂仙真。",
      "年高官满身轻健，聊复婆娑亦可人。"
    ],
    "type": "shi",
    "source": "chinese-poetry"
  },
  {
    "id": "edad8469-62ac-4702-a5c6-cb93e888118f",
    "title": "陈无逸教谕赴攸州",
    "author": "戴表元",
    "dynasty": "元",
    "content": [
      "白露西风湘水清，苍霞南岳晚天明。",
      "离家休说三千里，行道新看第一程。",
      "橘味熟来思母遗，草名疑处教儿评。",
      "人生谁是安居者，早拾貂蝉映父兄。"
    ],
    "type": "shi",
    "source": "chinese-poetry"
  },
  {
    "id": "14f6480b-de99-44f8-a6c0-293860038606",
    "title": "周东乡载酒冰溪上因游岳祠醉作",
    "author": "戴表元",
    "dynasty": "元",
    "content": [
      "葫芦城下草平沙，狼牙峰前溪吐花。",
      "晴日路尘清野马，空林人语乱神鸦。",
      "馋思火瓮生烧笋，渴爱山炉熟煮茶。",
      "投老远游何所惜，为君欢坐岸乌纱。"
    ],
    "type": "shi",
    "source": "chinese-poetry"
  },
  {
    "id": "ec35bdb9-f41d-48cb-8b4b-a0f0f31e6f2f",
    "title": "次韵东鲁省游石龟山",
    "author": "戴表元",
    "dynasty": "元",
    "content": [
      "一舸悠悠醉又醒，溪山无语意分明。",
      "龟身何日化苍石，鹤背有人游紫清。",
      "百榼颁空看少俊，千金难买是春晴。",
      "筵端宋玉尤骚绝，游戏长歌复短行。"
    ],
    "type": "shi",
    "source": "chinese-poetry"
  },
  {
    "id": "676961dd-792f-4599-947a-c5ece18432e8",
    "title": "寄赵子昂",
    "author": "戴表元",
    "dynasty": "元",
    "content": [
      "溪上轻云去若飞，花间密石静相依。",
      "迟行自爱款段马，杂坐谁嗔短后衣。",
      "江海于人元不薄，风流如此欲安归。",
      "集贤学士吾兄弟，近日音书亦较稀。"
    ],
    "type": "shi",
    "source": "chinese-poetry"
  },
  {
    "id": "8538fccc-ed0d-4c8d-a852-b3dcc6cfd386",
    "title": "亡友内翰赵公晦叔哀诗",
    "author": "戴表元",
    "dynasty": "元",
    "content": [
      "振鹭庭中饤坐身，行藏空寄软蒲轮。",
      "上来鬼泣荆山璞，猎罢人惊鲁外麟。",
      "死肯扣阍排贵幸，贫犹倾橐施乡亲。",
      "平生一一明经术，隽永依然世泽新。"
    ],
    "type": "shi",
    "source": "chinese-poetry"
  },
  {
    "id": "dae349e9-de9a-4547-9756-22bcc504dcff",
    "title": "次韵答贵白",
    "author": "戴表元",
    "dynasty": "元",
    "content": [
      "斗粟千钱不易酬，海风吹断寄诗邮。",
      "谁家盛设蟹黄餠，有客翻披狐白裘。",
      "春树自随冬树老，官河长挟野河流。",
      "隔生兄弟何须说，来作城南十日游。"
    ],
    "type": "shi",
    "source": "chinese-poetry"
  },
  {
    "id": "51a59352-d5f2-468d-a928-935c7887d9b7",
    "title": "清华堂",
    "author": "戴表元",
    "dynasty": "元",
    "content": [
      "人生随分有清华，万竹冈头第一家。",
      "甃堑水温初荇叶，粉墙风细欲梨花。",
      "衣冠苍皓迎如画，缃素朱黄积满车。",
      "从此儒林添脍炙，老夫先借小诗夸。"
    ],
    "type": "shi",
    "source": "chinese-poetry"
  },
  {
    "id": "58f049dc-554a-45e0-aab2-0c627263c73a",
    "title": "陆君采都目入闽",
    "author": "戴表元",
    "dynasty": "元",
    "content": [
      "趋闽渐近解闽吟，公子来时夏欲深。",
      "卷地翠棚榕树驿，漫天红锦荔枝林。",
      "官庖隽永多珍脍，野语啁嘲有怪禽。",
      "风物自佳难逗遛，浙江归棹待相寻。"
    ],
    "type": "shi",
    "source": "chinese-poetry"
  },
  {
    "id": "b6088fb6-3cec-4ab3-92bb-0c9be94be3ee",
    "title": "亚尹黄侯虑囚温处婺三州",
    "author": "戴表元",
    "dynasty": "元",
    "content": [
      "金华瓌秀抵仙都，雁宕石门天下无。",
      "眼见朱幡出云雾，手提丹笔洗焦枯。",
      "海鱼味爽休多食，岭马程艰合缓驱。",
      "定有车前投贽者，幅巾麻褐是真儒。"
    ],
    "type": "shi",
    "source": "chinese-poetry"
  },
  {
    "id": "26ed3e07-60db-48b3-bb28-a9f9c5c5f1b3",
    "title": "简汤及翁",
    "author": "戴表元",
    "dynasty": "元",
    "content": [
      "六十三翁尚美髯，今年添尽白毵毵。",
      "心如晚路思家马，身似春筐欲茧蚕。",
      "无事官曹容岸帻，有时书帙当清谈。",
      "风情最苦汤公子，家世衣冠旧汝南。"
    ],
    "type": "shi",
    "source": "chinese-poetry"
  },
  {
    "id": "668fd52a-eac7-441e-94cc-816d17ce451c",
    "title": "舒子俊见过",
    "author": "戴表元",
    "dynasty": "元",
    "content": [
      "来往通家不厌频，青山心性白云身。",
      "阴林石溜风传语，霜月溪梁水写真。",
      "岁俭鱼鲑难猝致，天寒乌鸟自相亲。",
      "燎炉薪暖糟床响，随分欢留作好春。"
    ],
    "type": "shi",
    "source": "chinese-poetry"
  },
  {
    "id": "a1cd23c8-e7ca-445a-9b5a-330f8fbae7e1",
    "title": "以家事付诸儿惟不得姑苏陆氏女子消息",
    "author": "戴表元",
    "dynasty": "元",
    "content": [
      "祇怜地僻少过从，更许年衰养惰慵。",
      "行健有时寻近局，起迟尝日到高舂。",
      "鹿皮冠野频频戴，鹅顶蔬粗款款供。",
      "儿女团栾俱在眼，独怜无信过吴松。"
    ],
    "type": "shi",
    "source": "chinese-poetry"
  },
  {
    "id": "d3f6d7bc-e369-45e7-8a01-27d7494cdac6",
    "title": "江海",
    "author": "戴表元",
    "dynasty": "元",
    "content": [
      "江海三秋古鄮城，山林百拙剡溪生。",
      "归来乡国方为客，绝尽交游更畏名。",
      "白帽管宁形态丑，黄金季布语言轻。",
      "荒斋竟日无人事，自作长歌寄好声。"
    ],
    "type": "shi",
    "source": "chinese-poetry"
  },
  {
    "id": "7f2c3407-6b84-4842-b25a-2e1d70d3402a",
    "title": "兵后复还白岩山所舍作",
    "author": "戴表元",
    "dynasty": "元",
    "content": [
      "脱命归来意恍然，余生堪喜亦堪怜。",
      "财逢乱世真如土，人到穷途始信天。",
      "问讯比邻晡爨后，呻吟儿女夜灯前。",
      "明朝又作安西计，饭后谁家沁雪田。"
    ],
    "type": "shi",
    "source": "chinese-poetry"
  },
  {
    "id": "8bbaf168-a817-443f-a969-84edfdd5236a",
    "title": "鄞塘田家",
    "author": "戴表元",
    "dynasty": "元",
    "content": [
      "经秋心事转衰颓，客舍山村病眼开。",
      "识路牛羊缘坂过，通家燕雀下簷来。",
      "饥从野榼分蔬饭，渴指邻帘贳黍醅。",
      "世事百年谁较是，髯公鼻息昼如雷。"
    ],
    "type": "shi",
    "source": "chinese-poetry"
  },
  {
    "id": "a761fe95-3dcd-48ca-9f83-21042bf32ef9",
    "title": "江村遇九日",
    "author": "戴表元",
    "dynasty": "元",
    "content": [
      "去年九月江城角，尚得临风把一杯。",
      "今岁并无黄菊看，谁家更遣白衣来。",
      "身犹是雁飞难泊，时不如潮去解回。",
      "还有南山会人意，晚舟相对碧崔嵬。"
    ],
    "type": "shi",
    "source": "chinese-poetry"
  },
  {
    "id": "2a73b887-922e-4c9f-9323-5c2342c8bf3f",
    "title": "再寄曹居士",
    "author": "戴表元",
    "dynasty": "元",
    "content": [
      "江海悠悠不为名，年深识尽世间情。",
      "于人有信惟潮候，去处无嗔是鹊声。",
      "新欲收书添累重，旧曾学剑向财轻。",
      "如何此日投闲迹，又结精庐傍古城。"
    ],
    "type": "shi",
    "source": "chinese-poetry"
  },
  {
    "id": "897df8fd-b591-46e9-930e-c661e18d9a15",
    "title": "兵后见三江口木芙蓉盛开",
    "author": "戴表元",
    "dynasty": "元",
    "content": [
      "江上秋花无数生，红红白白照江明。",
      "当年茂苑看曾厌，今日荒村望急惊。",
      "泣雨羁臣愁去阙，歌风艳女惜倾城。",
      "萧条欲别那拚得，移向东篱配菊英。"
    ],
    "type": "shi",
    "source": "chinese-poetry"
  },
  {
    "id": "aec7bf14-6102-417e-b794-cf45029b4181",
    "title": "游西峰",
    "author": "戴表元",
    "dynasty": "元",
    "content": [
      "山回水抱西峰寺，二十年前日日来。",
      "一出居然负丘壑，深藏还此远风埃。",
      "农樵识面逢多问，鱼鸟知心见不猜。",
      "家世剡人须住剡，相寻未识百千回。"
    ],
    "type": "shi",
    "source": "chinese-poetry"
  },
  {
    "id": "181db447-29f4-4e2c-92ed-e07b400601a0",
    "title": "鲒𩸞唐乡贡丈置酒悟空寺见款",
    "author": "戴表元",
    "dynasty": "元",
    "content": [
      "南宫通籍唐先辈，白发天寒海上洲。",
      "五鼎已推华屋梦，一尊犹及少年游。",
      "桃源有吏今安避，铜雀何人死亦休。",
      "祗羡龙钟老禅伯，倚栏无语看沙鸥。"
    ],
    "type": "shi",
    "source": "chinese-poetry"
  },
  {
    "id": "01097b13-f9a1-46aa-8888-55333b3947cb",
    "title": "调贵白",
    "author": "戴表元",
    "dynasty": "元",
    "content": [
      "客里光阴取次休，嫩寒一夜袭衣裘。",
      "不须多畏赵盾日，正好深悲宋玉秋。",
      "红叶旧题犹在手，黄粱新梦又从头。",
      "余粮栖亩犹围坐，此事输君第几筹。"
    ],
    "type": "shi",
    "source": "chinese-poetry"
  },
  {
    "id": "ba8d0bff-8e03-426c-87e2-946519b35fa0",
    "title": "白岩山",
    "author": "戴表元",
    "dynasty": "元",
    "content": [
      "漠漠溪风吹路尘，白岩山下几穷身。",
      "秋深竹色老于树，昼静鸟群喧胜人。",
      "何处人家藏剡录，有时行客裹唐巾。",
      "平生笑杀禾翁子，刚为乘车弃负薪。"
    ],
    "type": "shi",
    "source": "chinese-poetry"
  },
  {
    "id": "32749340-40bb-4277-9d44-f59b9a770a7e",
    "title": "班婕妤题扇图",
    "author": "戴表元",
    "dynasty": "元",
    "content": [
      "时情任销歇，闺思转慇懃。",
      "也胜山阴媪，挥毫托右军。"
    ],
    "type": "shi",
    "source": "chinese-poetry"
  },
  {
    "id": "3188e5d1-2152-4fac-b0fd-0bbfcc82ca9b",
    "title": "子昂秋林行客图",
    "author": "戴表元",
    "dynasty": "元",
    "content": [
      "石棱棱而白出，树悄悄以红披。",
      "嗟缟衣之嘉客，方策蹇以何之。"
    ],
    "type": "shi",
    "source": "chinese-poetry"
  },
  {
    "id": "d8f81e45-214c-4795-8c31-ccfea9e1860c",
    "title": "五杂俎  其一",
    "author": "戴表元",
    "dynasty": "元",
    "content": [
      "五杂俎，金花绫。",
      "往复来，官路程。",
      "不获已，始归耕。"
    ],
    "type": "shi",
    "source": "chinese-poetry"
  },
  {
    "id": "005aca95-3913-4ece-911c-28a0ee69a646",
    "title": "五杂俎  其二",
    "author": "戴表元",
    "dynasty": "元",
    "content": [
      "五杂俎，斑斓衣。",
      "往复来，反哺儿。",
      "不获已，为人师。"
    ],
    "type": "shi",
    "source": "chinese-poetry"
  },
  {
    "id": "a443b85f-4c2d-4831-832d-6182c3c3a393",
    "title": "张骞乘槎图",
    "author": "戴表元",
    "dynasty": "元",
    "content": [
      "数尺枯槎底易骑，海风吹浪白弥弥。",
      "如今市上君平少，曾到天河也不知。"
    ],
    "type": "shi",
    "source": "chinese-poetry"
  },
  {
    "id": "516c21ba-dd0e-41df-9683-29bc85c6e360",
    "title": "吕氏六桂堂",
    "author": "戴表元",
    "dynasty": "元",
    "content": [
      "年少奔驰有底忙，棘闱兰署梦茫茫。",
      "白头鞍马风沙里，听说燕山六桂堂。"
    ],
    "type": "shi",
    "source": "chinese-poetry"
  },
  {
    "id": "b0cf3d26-69dd-4bdf-8e09-a208fced5171",
    "title": "周秀才惠猫",
    "author": "戴表元",
    "dynasty": "元",
    "content": [
      "貍儿轻捷豹儿斑，作势擒生也不难。",
      "渐觉形神欲相贺，青奴黄嬭夜平安。"
    ],
    "type": "shi",
    "source": "chinese-poetry"
  },
  {
    "id": "b65dafa6-c28a-44c8-b210-f1239692ddcf",
    "title": "汪济秀才饭牛稿",
    "author": "戴表元",
    "dynasty": "元",
    "content": [
      "冰雪玲珑汪太中，吟诗十叶有家风。",
      "天寒日暮江东道，逢此颦呻牛口翁。"
    ],
    "type": "shi",
    "source": "chinese-poetry"
  },
  {
    "id": "42a20e7b-8086-4bb6-ae6e-dae1aff81a4c",
    "title": "苏李图",
    "author": "戴表元",
    "dynasty": "元",
    "content": [
      "塞北中郎雪满头，陇西壮士泪沾裘。",
      "人生百岁能多少，直至如今说未休。"
    ],
    "type": "shi",
    "source": "chinese-poetry"
  },
  {
    "id": "c8613479-bc70-4a0a-8a00-6b78dbe94b0b",
    "title": "玄庙二道士俱以酒死",
    "author": "戴表元",
    "dynasty": "元",
    "content": [
      "张髯好客月千壶，余吃清贫逐斗沽。",
      "二子若逢仙䜩会，化成一对酒葫芦。"
    ],
    "type": "shi",
    "source": "chinese-poetry"
  },
  {
    "id": "3afc818a-48b5-486d-829a-fca61732c8ee",
    "title": "湖州  其一",
    "author": "戴表元",
    "dynasty": "元",
    "content": [
      "山从天目成群出，水傍太湖分港流。",
      "行遍江南清丽地，人生只合住湖州。"
    ],
    "type": "shi",
    "source": "chinese-poetry"
  },
  {
    "id": "77a01795-7f36-4473-950d-4d915fefdf79",
    "title": "湖州  其二",
    "author": "戴表元",
    "dynasty": "元",
    "content": [
      "一饱悬天不待求，几人干白少年头。",
      "君看滚滚东流水，到海成渊始懒流。"
    ],
    "type": "shi",
    "source": "chinese-poetry"
  },
  {
    "id": "1c234087-e3d2-4882-9450-5d13f6a5fb3c",
    "title": "百鹭图",
    "author": "戴表元",
    "dynasty": "元",
    "content": [
      "苇折荷枯可奈何，西风吹影净婆娑。",
      "微君作此超摇趣，一个江天也厌多。"
    ],
    "type": "shi",
    "source": "chinese-poetry"
  },
  {
    "id": "ac4884e0-905f-4d8f-b12e-e7ec870e4904",
    "title": "因营张村蛮窝并书所见  其一",
    "author": "戴表元",
    "dynasty": "元",
    "content": [
      "老子来无一把茅，居然得此好漥坳。",
      "开塘谨避蛟龙窟，伐树须存乌鹊巢。"
    ],
    "type": "shi",
    "source": "chinese-poetry"
  },
  {
    "id": "0036570b-58ee-405c-98d9-6e55f0539176",
    "title": "因营张村蛮窝并书所见  其二",
    "author": "戴表元",
    "dynasty": "元",
    "content": [
      "头白西来不买田，时时却费买山钱。",
      "一丘一壑吾归矣，待得田多是几年。"
    ],
    "type": "shi",
    "source": "chinese-poetry"
  },
  {
    "id": "59f0d2c2-8e14-4963-b878-6bcecc589c4c",
    "title": "因营张村蛮窝并书所见  其三",
    "author": "戴表元",
    "dynasty": "元",
    "content": [
      "男儿三十气吞牛，漏尽钟鸣走未休。",
      "不问征西并处士，山中一样土馒头。"
    ],
    "type": "shi",
    "source": "chinese-poetry"
  },
  {
    "id": "16e34c8c-9cb4-403e-86e5-cda74e9d08e2",
    "title": "百雁图",
    "author": "戴表元",
    "dynasty": "元",
    "content": [
      "近看分明远欲无，水天空阔好江湖。",
      "幸然不入虞人眼，又被闲中画作图。"
    ],
    "type": "shi",
    "source": "chinese-poetry"
  },
  {
    "id": "8a0166d2-02fc-424e-be99-f0fbad129dbc",
    "title": "题番阳徐氏双头牡丹图",
    "author": "戴表元",
    "dynasty": "元",
    "content": [
      "天公幻化不经意，双萼忽然枝叶同。",
      "一似人间好兄弟，朱鞍锦辔踏春风。"
    ],
    "type": "shi",
    "source": "chinese-poetry"
  },
  {
    "id": "e1b7124d-f43c-4172-a0cc-0db082d5f8d7",
    "title": "陈公哲梅花百咏  其一",
    "author": "戴表元",
    "dynasty": "元",
    "content": [
      "梅下故人呼不应，石桥溪寺水泠泠。",
      "回头听得陈惊坐，一似春风吹梦醒。"
    ],
    "type": "shi",
    "source": "chinese-poetry"
  },
  {
    "id": "ee910d74-b867-4adc-8431-9b9b18a17454",
    "title": "陈公哲梅花百咏  其二",
    "author": "戴表元",
    "dynasty": "元",
    "content": [
      "雪后西湖空碧波，酒徒消散也无多。",
      "白头醒眼春风里，奈此梅花百咏何。"
    ],
    "type": "shi",
    "source": "chinese-poetry"
  },
  {
    "id": "b83c7158-62e6-41ca-b7c8-290b760a2416",
    "title": "张道士求桤林诗",
    "author": "戴表元",
    "dynasty": "元",
    "content": [
      "地移淮橘多成枳，人说江梅竟是柟。",
      "蜀木似桤成底用，盛时名字落江南。"
    ],
    "type": "shi",
    "source": "chinese-poetry"
  },
  {
    "id": "b45289d3-2b49-49a2-91f1-232e865b94e0",
    "title": "酬陈秀才",
    "author": "戴表元",
    "dynasty": "元",
    "content": [
      "一春一百二十日，日日开眉得几人。",
      "直与破除风雨去，今年浑似不添春。"
    ],
    "type": "shi",
    "source": "chinese-poetry"
  },
  {
    "id": "d3b55abb-b9af-4cfc-ad55-c7bbbd32acc0",
    "title": "赋董氏双岐竹",
    "author": "戴表元",
    "dynasty": "元",
    "content": [
      "山庄一对青青玉，潇洒天然同干生。",
      "说与人间好兄弟，时来林下听风声。"
    ],
    "type": "shi",
    "source": "chinese-poetry"
  },
  {
    "id": "b6dbafa5-4886-4c30-8f08-a5e1a8cd6454",
    "title": "读书有感  其一",
    "author": "戴表元",
    "dynasty": "元",
    "content": [
      "鲁女悲嗟起夜深，当年枉却泪沾襟。",
      "如今已免邻人笑，老大知无欲嫁心。"
    ],
    "type": "shi",
    "source": "chinese-poetry"
  },
  {
    "id": "7ddfabe9-07d6-462d-a065-7c33469d5f88",
    "title": "读书有感  其二",
    "author": "戴表元",
    "dynasty": "元",
    "content": [
      "最爱徐生欲避秦，海天东去不通津。",
      "绝知胜似桃源境，男女同行五百人。"
    ],
    "type": "shi",
    "source": "chinese-poetry"
  },
  {
    "id": "5692cee3-bdce-4d08-bc24-2d9abdb52bcc",
    "title": "题子昂照夜白",
    "author": "戴表元",
    "dynasty": "元",
    "content": [
      "风前新解锦鞍鞯，雪色糢糊雾色寒。",
      "此物人间无处著，千金祗得画图看。"
    ],
    "type": "shi",
    "source": "chinese-poetry"
  },
  {
    "id": "d8f2fa99-48a3-4d83-bbb8-5549831f87fe",
    "title": "题苏李泣别图二首  其一",
    "author": "戴表元",
    "dynasty": "元",
    "content": [
      "弓疲矢尽三千里，节弊衣穿十九年。",
      "流落天涯有离别，当时谁拟画图传。"
    ],
    "type": "shi",
    "source": "chinese-poetry"
  },
  {
    "id": "cd51cac4-8334-4f00-9282-f0b6deff55d4",
    "title": "题苏李泣别图二首  其二",
    "author": "戴表元",
    "dynasty": "元",
    "content": [
      "沙云如雪雪如尘，握手相看语语真。",
      "多少世间无泪面，一生错笑陇西人。"
    ],
    "type": "shi",
    "source": "chinese-poetry"
  },
  {
    "id": "5c849aa4-0178-445d-beb0-c64719cfb6f5",
    "title": "马浩秀才携秋日海棠诗见过",
    "author": "戴表元",
    "dynasty": "元",
    "content": [
      "山城八月有春风，一树嫣红淡又浓。",
      "纵使失时无态度，也胜茉莉与芙蓉。"
    ],
    "type": "shi",
    "source": "chinese-poetry"
  },
  {
    "id": "04a72120-47e3-4b08-98b8-b89ca07f5f56",
    "title": "奉化城西三溪口",
    "author": "戴表元",
    "dynasty": "元",
    "content": [
      "青林白石三溪口，斑笋黄梅四月头。",
      "正好清游谁懒得，幸无公事且归休。"
    ],
    "type": "shi",
    "source": "chinese-poetry"
  },
  {
    "id": "dc5b7a62-08d4-44aa-ad55-76c6d94933eb",
    "title": "题赵子昂叠岫图  其一",
    "author": "戴表元",
    "dynasty": "元",
    "content": [
      "百折云颠路尽通，无名怪木淡书空。",
      "相逢无问秋江客，不是巴中是剡中。"
    ],
    "type": "shi",
    "source": "chinese-poetry"
  },
  {
    "id": "373c06bd-4a87-40de-bbed-86d80280ebcc",
    "title": "题赵子昂叠岫图  其二",
    "author": "戴表元",
    "dynasty": "元",
    "content": [
      "白石青林底处无，侵云亦有小屠苏。",
      "桔花飞尽不归去，挥汗江城看画图。"
    ],
    "type": "shi",
    "source": "chinese-poetry"
  },
  {
    "id": "e822b18a-cb47-4e49-a986-3567841186ec",
    "title": "九月西城无涧同陈道士衡上人  其一",
    "author": "戴表元",
    "dynasty": "元",
    "content": [
      "仙翁面带江海色，释子口融冰雪浆。",
      "同是西风未归客，烧香煮茗作重阳。"
    ],
    "type": "shi",
    "source": "chinese-poetry"
  },
  {
    "id": "4fa3a2a7-3f79-48da-aec6-e8c20f2874a3",
    "title": "九月西城无涧同陈道士衡上人  其二",
    "author": "戴表元",
    "dynasty": "元",
    "content": [
      "巾衣三客不须同，泉石相看我亦翁。",
      "最惜一轩秋烂熳，芙蓉池上木犀风。"
    ],
    "type": "shi",
    "source": "chinese-poetry"
  },
  {
    "id": "812f509f-0401-4e0c-a3fe-59b67d8bb82a",
    "title": "西兴马上",
    "author": "戴表元",
    "dynasty": "元",
    "content": [
      "去时风雨客匆匆，归路霜晴水树红。",
      "一抹淡山天上下，马蹄新出浪花中。"
    ],
    "type": "shi",
    "source": "chinese-poetry"
  },
  {
    "id": "ac2ee0de-3f24-46fb-88b4-49f077ddd639",
    "title": "赠屋西小陈秀才  其一",
    "author": "戴表元",
    "dynasty": "元",
    "content": [
      "年少饥寒不足忧，笑谈有味自风流。",
      "等闲辍赠两兔颖，待看修成五凤楼。"
    ],
    "type": "shi",
    "source": "chinese-poetry"
  },
  {
    "id": "2e90abc4-d822-469c-95c9-251133f6345f",
    "title": "赠屋西小陈秀才  其二",
    "author": "戴表元",
    "dynasty": "元",
    "content": [
      "毛锥自是今无用，铁砚还知古可穿。",
      "不惜日抄三万字，胜储百亩剡中田。"
    ],
    "type": "shi",
    "source": "chinese-poetry"
  },
  {
    "id": "40bb7d95-be31-4993-bc7a-42bcdac8317b",
    "title": "胡蝶",
    "author": "戴表元",
    "dynasty": "元",
    "content": [
      "春山处处客思家，淡日村烟酒旆斜。",
      "胡蝶不知人事别，绕𪪞闲弄紫藤花。"
    ],
    "type": "shi",
    "source": "chinese-poetry"
  },
  {
    "id": "5bed8085-c176-48f9-9f57-75615fc154ab",
    "title": "梦中作",
    "author": "戴表元",
    "dynasty": "元",
    "content": [
      "晴霞冠领朝红洁，新涨连空晚绿酣。",
      "惆怅春风倦游梦，木兰亭上望淮南。"
    ],
    "type": "shi",
    "source": "chinese-poetry"
  },
  {
    "id": "fc214c6c-f655-4f3f-af4f-a06a82cc1bdf",
    "title": "入杭",
    "author": "戴表元",
    "dynasty": "元",
    "content": [
      "曾江白酒樊江饭，处处当年客似家。",
      "垂老重来旧相识，春风只有野桃花。"
    ],
    "type": "shi",
    "source": "chinese-poetry"
  },
  {
    "id": "e8958ef0-df84-4f38-ba9f-130b2bcf3d61",
    "title": "题东玉师府所藏潇湘图",
    "author": "戴表元",
    "dynasty": "元",
    "content": [
      "少年魂梦底曾闲，多在江湖烟水间。",
      "今日精蓝方丈地，倚窗眠看洞庭山。"
    ],
    "type": "shi",
    "source": "chinese-poetry"
  },
  {
    "id": "af181130-20ac-4bc2-9195-e9a1f3fa9d00",
    "title": "灼艾戏呈阮使君",
    "author": "戴表元",
    "dynasty": "元",
    "content": [
      "鬓毛秋后转漂零，愁坐穷簷展灸经。",
      "得似画堂歌吹里，硫黄钟乳按娉婷。"
    ],
    "type": "shi",
    "source": "chinese-poetry"
  },
  {
    "id": "cd8dab58-ec85-4fe2-83e1-95756f8c0ccc",
    "title": "水墨梅花",
    "author": "戴表元",
    "dynasty": "元",
    "content": [
      "江海归来见似人，离披犹自少风尘。",
      "何如淡月山庄夜，百幅清溪乱写真。"
    ],
    "type": "shi",
    "source": "chinese-poetry"
  },
  {
    "id": "dfc13a66-19d7-4767-bd3e-78fc8a4b8203",
    "title": "赠陆相师",
    "author": "戴表元",
    "dynasty": "元",
    "content": [
      "江南江北路漫漫，七十九翁能往还。",
      "今代贵人容易识，卧龙不在草庐间。"
    ],
    "type": "shi",
    "source": "chinese-poetry"
  },
  {
    "id": "783fa9b6-3206-499b-87c1-aca42071abad",
    "title": "题伏生授书图",
    "author": "戴表元",
    "dynasty": "元",
    "content": [
      "白头不死见时清，子女相依解授经。",
      "何用生男作鼌错，乃翁一语不曾听。"
    ],
    "type": "shi",
    "source": "chinese-poetry"
  },
  {
    "id": "de4b634d-be94-4375-a9b1-db550f531a9a",
    "title": "题江干初雪图",
    "author": "戴表元",
    "dynasty": "元",
    "content": [
      "断树寒云古岸隈，渔翁初拨小船开。",
      "看渠风雪忙如许，还有鱼儿上钓来。"
    ],
    "type": "shi",
    "source": "chinese-poetry"
  },
  {
    "id": "ddb4901b-2955-416f-9c02-e2852a6e9c65",
    "title": "铜山寺口初见梅花书寄何则颜二首  其一",
    "author": "戴表元",
    "dynasty": "元",
    "content": [
      "吴歌楚舞送年华，忆著终还不似家。",
      "今日春风吹梦醒，铜山寺口见梅花。"
    ],
    "type": "shi",
    "source": "chinese-poetry"
  },
  {
    "id": "3163fb01-8635-40d0-886a-d3398082d459",
    "title": "铜山寺口初见梅花书寄何则颜二首  其二",
    "author": "戴表元",
    "dynasty": "元",
    "content": [
      "沙疏石瘦水涓涓，折得梅花费两年。",
      "更与何人说潇洒，香中行坐水中眠。"
    ],
    "type": "shi",
    "source": "chinese-poetry"
  },
  {
    "id": "a07b583a-dced-4265-a894-ce72980673ec",
    "title": "戊戌清明杭邸坐雪",
    "author": "戴表元",
    "dynasty": "元",
    "content": [
      "思乡处处只愁生，正好春游又不晴。",
      "雪是梨花云是柳，马婆巷口过清明。"
    ],
    "type": "shi",
    "source": "chinese-poetry"
  },
  {
    "id": "933ca33f-cbe5-4332-8586-8e75781e8d42",
    "title": "四明山中十绝 枫树坑",
    "author": "戴表元",
    "dynasty": "元",
    "content": [
      "雁飞不断楚天长，云路霜林级级黄。",
      "何处人烟有墟落，北风高垅散牛羊。"
    ],
    "type": "shi",
    "source": "chinese-poetry"
  },
  {
    "id": "e1393953-e339-4f36-97d0-712ac1b93822",
    "title": "四明山中十绝 茶焙",
    "author": "戴表元",
    "dynasty": "元",
    "content": [
      "山深不见焙茶人，霜日清妍树树春。",
      "最有风情是岩水，味甘如乳色如银。"
    ],
    "type": "shi",
    "source": "chinese-poetry"
  },
  {
    "id": "8b7a1324-20ac-4e62-866f-6669a42671f7",
    "title": "四明山中十绝 大小横山",
    "author": "戴表元",
    "dynasty": "元",
    "content": [
      "小横欲尽大横来，万壑千岩汹涌开。",
      "闻道洞天深几许，紫云深处有楼台。"
    ],
    "type": "shi",
    "source": "chinese-poetry"
  },
  {
    "id": "fc5cea39-de8e-4877-8c8e-d5277eecaa4b",
    "title": "四明山中十绝 北溪",
    "author": "戴表元",
    "dynasty": "元",
    "content": [
      "乱云穿尽得平芜，一段冰寒碧玉壶。",
      "犹是春风未相弃，山前吹长万龙须。"
    ],
    "type": "shi",
    "source": "chinese-poetry"
  },
  {
    "id": "fae5a270-509c-49fd-9b1b-63cd15dbf5d7",
    "title": "四明山中十绝 韩采岩",
    "author": "戴表元",
    "dynasty": "元",
    "content": [
      "洞深烟树碧氤氲，只采灵苗不采薪。",
      "闻着踪由多懒说，相逢莫有姓韩人。"
    ],
    "type": "shi",
    "source": "chinese-poetry"
  },
  {
    "id": "d47075e5-ec32-48dc-ae9e-742c0a5b17c7",
    "title": "四明山中十绝 莽广溪",
    "author": "戴表元",
    "dynasty": "元",
    "content": [
      "怪石惊湍吼不休，时时岩客饮寒牛。",
      "谁知此水明州去，浸作琉璃万顷秋。"
    ],
    "type": "shi",
    "source": "chinese-poetry"
  },
  {
    "id": "4cdda135-0386-454e-a6c8-d55750882673",
    "title": "四明山中十绝 木兰",
    "author": "戴表元",
    "dynasty": "元",
    "content": [
      "七里黄泥红树冈，西风果熟一村香。",
      "居人只道山深好，三百年来是战场。"
    ],
    "type": "shi",
    "source": "chinese-poetry"
  },
  {
    "id": "a9c83a89-3c7b-4ffc-ba42-f703ef314e6b",
    "title": "四明山中十绝 仙山",
    "author": "戴表元",
    "dynasty": "元",
    "content": [
      "仙在人间不易寻，当时已道是山深。",
      "可怜华表标题处，夜夜猿啼枫树林。"
    ],
    "type": "shi",
    "source": "chinese-poetry"
  },
  {
    "id": "8851c203-8024-43a8-a40c-4a7d99a97bd2",
    "title": "四明山中十绝 羊额岭",
    "author": "戴表元",
    "dynasty": "元",
    "content": [
      "两颊棱棱额下分，更无坳处可藏云。",
      "西风怕夺行人眼，荞麦满山铺锦云。"
    ],
    "type": "shi",
    "source": "chinese-poetry"
  },
  {
    "id": "a169480a-5d6a-4578-8f6c-7f3db9a2f738",
    "title": "四明山中十绝 白水",
    "author": "戴表元",
    "dynasty": "元",
    "content": [
      "刘郎一去杳无踪，水白山青只故宫。",
      "欲问岩前老松树，人间禁得几秋风。"
    ],
    "type": "shi",
    "source": "chinese-poetry"
  },
  {
    "id": "6646482f-6ffc-41cb-9e4c-7a010d3a2dda",
    "title": "题赵大年芦雁",
    "author": "戴表元",
    "dynasty": "元",
    "content": [
      "寒更索索警霜丛，兄弟当年意自同。",
      "犹是江湖太平处，未妨沈著卧秋风。"
    ],
    "type": "shi",
    "source": "chinese-poetry"
  },
  {
    "id": "8c7876e7-b5d3-4288-a2b6-b196aa1c256f",
    "title": "谢邻友陈仲学秀才惠玉芎苗二首  其一",
    "author": "戴表元",
    "dynasty": "元",
    "content": [
      "坊州杜若自堪羞，沛国青粘亦懒求。",
      "那似一丛苍凤尾，等闲收味古甆瓯。"
    ],
    "type": "shi",
    "source": "chinese-poetry"
  },
  {
    "id": "fa8bc62c-3fe7-4ccd-9f86-574d1f927a33",
    "title": "谢邻友陈仲学秀才惠玉芎苗二首  其二",
    "author": "戴表元",
    "dynasty": "元",
    "content": [
      "君家自有头风药，种在青青竹素园。",
      "此物但堪供暑啜，肯来相就发清言。"
    ],
    "type": "shi",
    "source": "chinese-poetry"
  },
  {
    "id": "1670a630-a3c4-47a9-8f54-8a1dcdea5696",
    "title": "瑞上人求诗  其一",
    "author": "戴表元",
    "dynasty": "元",
    "content": [
      "宝叶山中源悟师，布衲百结面如痴。",
      "十年相忆忽在眼，谈笑甚似仍耽诗。"
    ],
    "type": "shi",
    "source": "chinese-poetry"
  },
  {
    "id": "b9f134b2-a01c-4c49-9c4e-f92b5c3a27e1",
    "title": "瑞上人求诗  其二",
    "author": "戴表元",
    "dynasty": "元",
    "content": [
      "源公作诗可怜生，亦有谡谡山林声。",
      "见说丰姿委缣素，霜颊黛顶照人明。"
    ],
    "type": "shi",
    "source": "chinese-poetry"
  },
  {
    "id": "31544354-72c6-4b3d-9984-98646cde1491",
    "title": "茅斋",
    "author": "戴表元",
    "dynasty": "元",
    "content": [
      "红杏园林雨过花，远陂深草乱鸣蛙。",
      "春风不问茅斋小，自向阶前长笋芽。"
    ],
    "type": "shi",
    "source": "chinese-poetry"
  },
  {
    "id": "e6149f38-e232-402f-b133-d25198db16e8",
    "title": "感旧歌者",
    "author": "戴表元",
    "dynasty": "元",
    "content": [
      "牡丹红豆艳春天，檀板朱丝锦色笺。",
      "头白江南一尊酒，无人知是李龟年。"
    ],
    "type": "shi",
    "source": "chinese-poetry"
  },
  {
    "id": "84fa557b-c323-4090-8c6a-de85c1daa773",
    "title": "萧照春江烟雨图",
    "author": "戴表元",
    "dynasty": "元",
    "content": [
      "波痕如树树如烟，更是春阴小雨天。",
      "何处得鱼何处醉，笋皮蓬底解蓑眠。"
    ],
    "type": "shi",
    "source": "chinese-poetry"
  },
  {
    "id": "abd4f47e-264f-4778-8644-7cd881a201b8",
    "title": "西塞山图",
    "author": "戴表元",
    "dynasty": "元",
    "content": [
      "空中生业寄鱼蓑，云是亲情水是家。",
      "便有踪由无处觅，春风岸岸野桃花。"
    ],
    "type": "shi",
    "source": "chinese-poetry"
  },
  {
    "id": "e6289072-2900-4e9a-8f77-0abe15f72a31",
    "title": "李元中秀才岁晚游诸公间",
    "author": "戴表元",
    "dynasty": "元",
    "content": [
      "愁中待醉何曾醉，梦里还家不是家。",
      "输与山行穷学究，一筇一笠看梅花。"
    ],
    "type": "shi",
    "source": "chinese-poetry"
  },
  {
    "id": "b48096eb-ab04-4144-9378-43273679259b",
    "title": "丙午清明日青塘道中",
    "author": "戴表元",
    "dynasty": "元",
    "content": [
      "三里五里沙路平，一番两番溪雨声。",
      "无奈春风动人处，紫荆青李满林生。"
    ],
    "type": "shi",
    "source": "chinese-poetry"
  },
  {
    "id": "d33f6c0c-35c6-4f1a-9789-04a5c915ffe3",
    "title": "桃花寺石台",
    "author": "戴表元",
    "dynasty": "元",
    "content": [
      "台前藤藓碧交加，台下清流直又斜。",
      "待得丹成知几日，春风随分野桃花。"
    ],
    "type": "shi",
    "source": "chinese-poetry"
  },
  {
    "id": "fc3a67c8-d080-498b-8924-a74518b3fb91",
    "title": "有人示山水画卷以为元晖作求诗",
    "author": "戴表元",
    "dynasty": "元",
    "content": [
      "砚山山下小於菟，文彩斓斑今亦无。",
      "一坞乱云浓似潻，春风吹梦过西湖。"
    ],
    "type": "shi",
    "source": "chinese-poetry"
  },
  {
    "id": "1d5f6264-7143-4089-82b5-050b82e2e47c",
    "title": "题孟浩然霜晓吟行图",
    "author": "戴表元",
    "dynasty": "元",
    "content": [
      "霜风飒飒搅吟鞍，童怖馿愁作许难。",
      "便使玉堂遭遇去，朝参更是五更寒。"
    ],
    "type": "shi",
    "source": "chinese-poetry"
  },
  {
    "id": "e5a14417-da59-4b93-ab05-fcc524b11b11",
    "title": "荀陈聚星图",
    "author": "戴表元",
    "dynasty": "元",
    "content": [
      "州里相过未厌频，居然踪迹动星辰。",
      "当时多少辉煌者，不画诸公画此人。"
    ],
    "type": "shi",
    "source": "chinese-poetry"
  },
  {
    "id": "41b3b28c-3b3d-4331-b5ca-d5ee867179d1",
    "title": "梁楷画雪寒游骑图",
    "author": "戴表元",
    "dynasty": "元",
    "content": [
      "耸脰攒蹄一驻鞍，毡衣韦帽白漫漫。",
      "祇应田舍骑牛者，无此风沙踏雪寒。"
    ],
    "type": "shi",
    "source": "chinese-poetry"
  },
  {
    "id": "1ac88292-23b3-4e6c-a66b-cbd94095a3de",
    "title": "过姑苏",
    "author": "戴表元",
    "dynasty": "元",
    "content": [
      "水天弥望接青芜，云气漫漫近又无。",
      "一色好风三百里，挂帆安坐过姑苏。"
    ],
    "type": "shi",
    "source": "chinese-poetry"
  },
  {
    "id": "f487cfc9-e605-4a3c-b19a-4352773b2272",
    "title": "五云山图",
    "author": "戴表元",
    "dynasty": "元",
    "content": [
      "林庐深插紫孱颜，一点渔舟带暝还。",
      "但得身闲无俯仰，人间处处五云山。"
    ],
    "type": "shi",
    "source": "chinese-poetry"
  },
  {
    "id": "80835bc8-4414-4e21-b58c-29382e4d5fc6",
    "title": "雨中过泉教张子开  其一",
    "author": "戴表元",
    "dynasty": "元",
    "content": [
      "平生剡梦十八九，短策还经静者居。",
      "一曲好溪山起处，数声疏雨雪初来。"
    ],
    "type": "shi",
    "source": "chinese-poetry"
  },
  {
    "id": "f9c6a053-4cdb-4993-8ab8-63a6421c76cb",
    "title": "雨中过泉教张子开  其二",
    "author": "戴表元",
    "dynasty": "元",
    "content": [
      "衣冠颠倒君休怪，筋力过从我有余。",
      "却笑秋风洛阳掾，得归犹望食鲈鱼。"
    ],
    "type": "shi",
    "source": "chinese-poetry"
  },
  {
    "id": "6fa82f21-0e32-449b-ae52-54003a68ec23",
    "title": "次韵答邻友近况六首  其一",
    "author": "戴表元",
    "dynasty": "元",
    "content": [
      "十百琅玕接屋山，麦花淡白菜花班。",
      "村园富贵谁消得，更看溪南墨牡丹。"
    ],
    "type": "shi",
    "source": "chinese-poetry"
  },
  {
    "id": "ffa34025-680a-44ce-aa4d-b7fa7d5ee26f",
    "title": "次韵答邻友近况六首  其二",
    "author": "戴表元",
    "dynasty": "元",
    "content": [
      "炊成日影三竿直，睡起溪流十尺高。",
      "懵懂不知何岁月，山风吹白镜中毛。"
    ],
    "type": "shi",
    "source": "chinese-poetry"
  },
  {
    "id": "681455b6-b55e-4d6c-b58e-c6e084dbcedd",
    "title": "次韵答邻友近况六首  其三",
    "author": "戴表元",
    "dynasty": "元",
    "content": [
      "祝鸡归后放牛初，小立溪梁看打鱼。",
      "渐喜村邻尽相识，向来朋旧却无书。"
    ],
    "type": "shi",
    "source": "chinese-poetry"
  },
  {
    "id": "5fac30c5-9696-4b27-87c4-38aeeef6a5b9",
    "title": "次韵答邻友近况六首  其四",
    "author": "戴表元",
    "dynasty": "元",
    "content": [
      "剡源田舍谁能识，只此桃源有路通。",
      "草长岸漫渔堑北，月明人语纸槽东。"
    ],
    "type": "shi",
    "source": "chinese-poetry"
  },
  {
    "id": "043c886c-10ed-4b3a-b87d-6efa8bc45df0",
    "title": "次韵答邻友近况六首  其五",
    "author": "戴表元",
    "dynasty": "元",
    "content": [
      "三间瓦屋数弓园，旋学桑麻又一年。",
      "村酒沾唇频得酒，山歌出口即成篇。"
    ],
    "type": "shi",
    "source": "chinese-poetry"
  },
  {
    "id": "e73a0efd-0e20-4a9e-ae7e-f05c37747eb1",
    "title": "次韵答邻友近况六首  其六",
    "author": "戴表元",
    "dynasty": "元",
    "content": [
      "舍南舍北种田郎，唱得田歌曲曲长。",
      "莫学傍村游侠辈，茜红抹额臂擎苍。"
    ],
    "type": "shi",
    "source": "chinese-poetry"
  },
  {
    "id": "301621a2-921b-45b4-ba88-f59fe487ba4b",
    "title": "送陈养晦谒阆风舒先生四首  其一",
    "author": "戴表元",
    "dynasty": "元",
    "content": [
      "嚼雪餐冰二十年，空山日月自风烟。",
      "从君识尽搜诗法，不透芗岩不是仙。"
    ],
    "type": "shi",
    "source": "chinese-poetry"
  },
  {
    "id": "17a1f1ee-789b-41ec-9445-4fef6c956f92",
    "title": "送陈养晦谒阆风舒先生四首  其二",
    "author": "戴表元",
    "dynasty": "元",
    "content": [
      "大篇无法须自悟，小语有益最难寻。",
      "祇今人嫌此老谑，后来追忆直千金。"
    ],
    "type": "shi",
    "source": "chinese-poetry"
  },
  {
    "id": "ee524883-e96a-41ef-854d-832f01bf3389",
    "title": "送陈养晦谒阆风舒先生四首  其三",
    "author": "戴表元",
    "dynasty": "元",
    "content": [
      "大冠襜袂走纷纷，对面可容三斗尘。",
      "便令眼识天下士，此子已胜寻常人。"
    ],
    "type": "shi",
    "source": "chinese-poetry"
  },
  {
    "id": "fe8a259c-d054-42c9-b41d-eceec9d87ccc",
    "title": "送陈养晦谒阆风舒先生四首  其四",
    "author": "戴表元",
    "dynasty": "元",
    "content": [
      "无诗莫入阆风里，到却阆风那有诗。",
      "拾取松风作新曲，归来时向梦中吹。"
    ],
    "type": "shi",
    "source": "chinese-poetry"
  },
  {
    "id": "b870c3a3-6757-454c-b757-8fe404fbdb8a",
    "title": "同曹泰宇赋宝化凤花二首  其一",
    "author": "戴表元",
    "dynasty": "元",
    "content": [
      "花开难得年年看，住近须还日日来。",
      "古壁危阑自颜色，不烦高筑凤皇台。"
    ],
    "type": "shi",
    "source": "chinese-poetry"
  },
  {
    "id": "6d4ca630-f95f-4001-bf91-d0aedce6e196",
    "title": "同曹泰宇赋宝化凤花二首  其二",
    "author": "戴表元",
    "dynasty": "元",
    "content": [
      "凤皇不出几何年，莫怪山花惜杜鹃。",
      "一样春风好毛羽，回头曾管蜀山川。"
    ],
    "type": "shi",
    "source": "chinese-poetry"
  },
  {
    "id": "f6f5317e-b3db-4ffb-9a16-e45277f27649",
    "title": "过鄮山祠塾作",
    "author": "戴表元",
    "dynasty": "元",
    "content": [
      "沧江城阔三叉口，白日弦歌数亩宫。",
      "犹有祠宫旧杨柳，向人离立管春风。"
    ],
    "type": "shi",
    "source": "chinese-poetry"
  },
  {
    "id": "aa594b98-d71d-4598-a143-b43cffecd73c",
    "title": "九日在迩索居无聊取满城风雨近重阳为韵赋七诗以自遣  其一",
    "author": "戴表元",
    "dynasty": "元",
    "content": [
      "穷人忧夜长，壮士惜日短。",
      "重九俗所欣，我意乃迩懒。",
      "岂无解忧酒，累酌不能满。",
      "东园富诗材，红实垂纂纂。"
    ],
    "type": "shi",
    "source": "chinese-poetry"
  },
  {
    "id": "de6df12c-d0eb-4275-b84b-5560910d5a96",
    "title": "九日在迩索居无聊取满城风雨近重阳为韵赋七诗以自遣  其二",
    "author": "戴表元",
    "dynasty": "元",
    "content": [
      "忧患与寒暑，攻人如五兵。",
      "中年学养道，严于守坚城。",
      "秋风不相贷，白发日夜生。",
      "白尽会须止，阅熟已不惊。"
    ],
    "type": "shi",
    "source": "chinese-poetry"
  },
  {
    "id": "6f46ab61-9a1e-4b2a-81a3-08d72dfb3137",
    "title": "九日在迩索居无聊取满城风雨近重阳为韵赋七诗以自遣  其三",
    "author": "戴表元",
    "dynasty": "元",
    "content": [
      "秋气一以深，四野嘶严风。",
      "晨兴视庭树，今昨忽不同。",
      "超腾谅无术，俛仰此世中。",
      "作诗欲何为，赠子以固穷。"
    ],
    "type": "shi",
    "source": "chinese-poetry"
  },
  {
    "id": "71943cb6-e5ea-42e6-957e-d04aeb843a12",
    "title": "九日在迩索居无聊取满城风雨近重阳为韵赋七诗以自遣  其四",
    "author": "戴表元",
    "dynasty": "元",
    "content": [
      "粲粲黄菊花，照我原上土。",
      "拒霜亦多态，终日相媚妩。",
      "春花岂不美，嗟此风露苦。",
      "正命何所尤，生迟后甘雨。"
    ],
    "type": "shi",
    "source": "chinese-poetry"
  },
  {
    "id": "dc0759b2-0359-4085-ae7e-d1c539d92845",
    "title": "九日在迩索居无聊取满城风雨近重阳为韵赋七诗以自遣  其五",
    "author": "戴表元",
    "dynasty": "元",
    "content": [
      "山鸡鲜羽毛，野鹘健爪吻。",
      "秋高草木空，屏处亦可隠。",
      "一为嗜欲牵，遂与笼槛近。",
      "作书报孔鹄，出入宜少谨。"
    ],
    "type": "shi",
    "source": "chinese-poetry"
  },
  {
    "id": "7cb07a18-a967-4fba-a0f0-02f181a59451",
    "title": "九日在迩索居无聊取满城风雨近重阳为韵赋七诗以自遣  其六",
    "author": "戴表元",
    "dynasty": "元",
    "content": [
      "生世悔识字，祝身如野农。",
      "勤劳养尊老，膳味日可重。",
      "农𥬠熟新黍，耕休有过从。",
      "行吟答松籁，此乐逾歌钟。"
    ],
    "type": "shi",
    "source": "chinese-poetry"
  },
  {
    "id": "93f17380-c6fc-485e-bfa7-b3bab9acc95a",
    "title": "九日在迩索居无聊取满城风雨近重阳为韵赋七诗以自遣  其七",
    "author": "戴表元",
    "dynasty": "元",
    "content": [
      "雁雁西北来，亦复东南翔。",
      "动物各有时，吾当谨行藏。",
      "厚墐违严风，密袂御凛霜。",
      "陶然茅檐下，一笑生春阳。"
    ],
    "type": "shi",
    "source": "chinese-poetry"
  },
  {
    "id": "109f35a2-d606-40d1-9476-86e913ff847f",
    "title": "寄陆子方",
    "author": "戴表元",
    "dynasty": "元",
    "content": [
      "清江一日走千艘，独有闲仙不喜遨。",
      "几处白云思暮合，数行红树又秋高。"
    ],
    "type": "shi",
    "source": "chinese-poetry"
  },
  {
    "id": "a7904be1-f719-43b9-8be8-1df574974582",
    "title": "送同年潘昌朝",
    "author": "戴表元",
    "dynasty": "元",
    "content": [
      "客路秋深又送迎，狂歌烂饮慰飘零。",
      "风前数发茎茎白，马上看山段段青。",
      "古穴无丹生洞气，高林有鹤避潮腥。",
      "明年更欲三茅去，拟借新牋道德经。"
    ],
    "type": "shi",
    "source": "chinese-poetry"
  },
  {
    "id": "d2863dd4-1ed1-4ee8-aaa8-b3ad0a7e9712",
    "title": "登崇宁阁",
    "author": "戴表元",
    "dynasty": "元",
    "content": [
      "众香坛昼静，游屐思频来。",
      "心转谈经处，尘空说法台。",
      "葵花凭古碣，竹色上苍苔。",
      "杰阁同禅院，悬河有辨才。"
    ],
    "type": "shi",
    "source": "chinese-poetry"
  },
  {
    "id": "7f0d08fa-643f-463c-9405-60e05f995ee2",
    "title": "法善院",
    "author": "戴表元",
    "dynasty": "元",
    "content": [
      "野火烟云窟，春溪风日朝。",
      "花迟年有闰，树密地无徭。",
      "山鼓通荒戍，庭碑认往朝。",
      "客言僧可隠，胜似隠农樵。"
    ],
    "type": "shi",
    "source": "chinese-poetry"
  },
  {
    "id": "97fe1ccf-3773-4b9c-972e-1e8a6679cb56",
    "title": "梨洲寺  其一",
    "author": "戴表元",
    "dynasty": "元",
    "content": [
      "不知何处起钟声，云作楼台雾作城。",
      "洲上稻肥初起墢，山中梨巨旧传名。",
      "林疏野地惟多石，气湿炎天亦少晴。",
      "东畔有潭闻险绝，岩前时现老龙精。"
    ],
    "type": "shi",
    "source": "chinese-poetry"
  },
  {
    "id": "10302c00-d82c-4087-ae04-b61123e93ebb",
    "title": "梨洲寺  其二",
    "author": "戴表元",
    "dynasty": "元",
    "content": [
      "一区鸡犬白云巅，乱后来看意惘然。",
      "劫火尚余唐殿宇，土风宁是晋山川。",
      "沿溪客散三州路，并寺僧耕百亩田。",
      "欲访纵由题作句，矮碑祇在近时镌。"
    ],
    "type": "shi",
    "source": "chinese-poetry"
  },
  {
    "id": "c32920c3-1622-4de2-b00e-75a20a5e6ae0",
    "title": "宝林院",
    "author": "戴表元",
    "dynasty": "元",
    "content": [
      "何处寻三窟，端来寄一壶。",
      "岩根接沧海，云杪挂浮图。",
      "古壁碑漫灭，灵鳗事有无。",
      "昌公好相识，闲暇说江湖。"
    ],
    "type": "shi",
    "source": "chinese-poetry"
  },
  {
    "id": "493f94e3-498d-4574-9f44-058a4c1959f3",
    "title": "句  其一",
    "author": "戴表元",
    "dynasty": "元",
    "content": [
      "酣歌待约东邻伴，泼面晴风涨酒澜。"
    ],
    "type": "shi",
    "source": "chinese-poetry"
  },
  {
    "id": "cdcb569a-1d93-4282-be78-d58cd62a1a30",
    "title": "句  其二",
    "author": "戴表元",
    "dynasty": "元",
    "content": [
      "更有邻墙全处士，醉吟能泛百杯宽。"
    ],
    "type": "shi",
    "source": "chinese-poetry"
  }
]